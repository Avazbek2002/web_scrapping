Category,Title,Description,Full Text
"
                                Sport                            ","
                    Xotin-qizlar sportda bellashdi                ",,"Samarqand shahrida xotin-qizlar o‘rtasida sportning shaxmat, shashka, stol tennisi va voleybol turlari bo‘yicha viloyat bosqichi musobaqalari bo‘lib o‘tdi.Unda viloyatdagi korxona va tashkilotlarda faoliyat yuritayotgan xotin-qizlar ishtirok etdi.Musobaqa natijasiga ko‘ra, Samarqand shaharida faoliyat yuritayotgan xotin-qizlar g‘olib bo‘lib, musobaqaning respublika bosqichiga yo‘l oldi.Shaxmat - Ozoda Shahzodova;Shashka - Sabina Hakimova;Stol tennisi – Nilufar Abduvaliyeva;Voleybol - Samarqand shahar jamoasi."
"
                                Samarqand                            ","
                    Sudya va yoshlar uchrashuvi o‘tkazildi                ",,"Inson huquqlari sohasidagi ta’lim har bir fuqaroning inson huquqlariga nisbatan hurmatini rag‘batlantirish va unga har tomonlama rioya etilishini ta’minlashda muhim ahamiyat kasb etib, zo‘rovonlik va nizolarning oldini olishda ham muhimdir.Shu bois, inson huquqlari sohasida ta’lim berish orqali yoshlarning huquq va imkoniyatlarini kengaytirishga qaratilgan.Ular ijrosini ta’minlash borasida Samarqand viloyat sudi fuqarolik ishlari bo‘yicha sudlov hay’ati sudyalari bilan Samarqand davlat universiteti talabalari o‘rtasida “Sudya va yoshlar uchrashuvi” o‘tkazildi.Uchrashuvda viloyat sudining fuqarolik ishlari bo‘yicha sudlov hay’ati sudyalari Konstitutsiya mazmun-mohiyati haqida so‘z yuritdi. Xususan, unda belgilangan erkinlik, tenglik va bag‘rikenglik tamoyillari haqida aniq faktlarga asoslangan ma’lumotlar berildi.Shuningdek, muloqot davomida sud jarayoni, jismoniy va yuridik shaxslar bergan ariza va da’vo arizalarning ko‘rib chiqilishi, sud hujjatlarining ijroga qaratilishi haqida ishtirokchilarning savollariga javob qaytarildi.Sudya va yoshlar uchrashuvida ochiq sud tamoyili asosida viloyat sudi fuqarolik ishlari bo‘yicha sudlov hay’ati taftish instansiyasida sud majlislarini olib borilishi va sud jarayonidagi vaziyatlar talabalar ishtirokida ko‘rib chiqildi.Uchrashuv davomida talabalar bilan Respublikamizda sud-huquq sohasida amalga oshirilayotgan islohotlar bo‘yicha ham fikr yuritildi.Furqat Anarov,viloyat sudi sudyasi."
"
                                Dolzarb                            ","
                    Samarqand deklaratsiyasi                ",,"BMT bosh qarorgohida 194 ta mamlakat a’zolari tomonidan rasmiy hujjat sifatida qabul qilindi.O‘zbekiston mahallalari uyushmasida o‘tkazilgan seminar-treningda ushbu hujjatning qabul qilinishi va Samarqand deklaratsiyasining mazmun-mohiyati xususida ma’lumotlar berildi.Xabaringiz bor, shu yilning 2-5 oktyabr kunlari Samarqandda «Aholining turmush darajasini oshirishda mahallaning o‘rni» mavzusidagi I xalqaro konferensiya o‘tkazildi. Unda hamkor tashkilotlar tomonidan Deklaratsiya tasdiqlangan edi. Ushbu hujjat BMT Bosh qarorgohida rasmiy hujjat sifatida qabul qilindi. Bu hujjatda O‘zbekistonning mahalla tizimi, ayni yo‘nalishda keyingi yillarda amalga oshirilgan ishlar, shuningdek, uyushmaning hamkor tashkilotlar bilan birgalikda kelgusida hayotga tatbiq etiladigan rejalari aks ettirilgan.Mazkur rasmiy hujjat bilan BMTning rasmiy sahifasida A/79/516 ilovasi orqali oltita rasmiy tilda tanishishingiz mumkin."
"
                                Ta’lim                            ","
                    SamDTUda “Talabalikka bag‘ishlov qasamyodi» bo‘lib o‘tdi                ",,"Samarqand davlat tibbiyot universitetining 1-bosqich talabalari uchun «Talabalikka bag‘ishlov qasamyodi» tadbiri tashkil etildi.Talabalarning tantanali qasamyod marosimida universitet rahbariyati, professor-o‘qituvchilar hamda 1-bosqich talabalari ishtirok etdi.Tadbirda universitet rektori Jasur Rizayev talabalar tomonidan qabul qilinayotgan ayni damdagi qasamyod ramziy tarzda ularning o‘qishda va keyingi shifokorlik faoliyati davomida oq xalatga munosib mutaxassis bo‘lishlariga undashini aytdi. Rektor talabalarning keyingi o‘qishiga muvaffaqiyatlar tiladi.Samarqand davlat tibbiyot universitetining 1-bosqichiga qabul qilingan 2000 dan ortiq talaba “Talabalikka bag‘ishlov qasamyodi”ni tantanali ravishda qabul qildilar."
"
                                Madaniyat                            ","
                    Past Darg‘omda madaniyat sohasidagi muammolar qachon hal etiladi?                ",,"Yoxud tumanda ijtimoiy sohaga oid ma’lumotlar maxfiymi?Viloyatdagi 80 ta madaniyat markazidan 62 tasi o‘z binosiga ega bo‘lsa, 18 tasida bino yo‘q, hududlardagi aksariyat madaniyat markazlari ta’mirtalab, moddiy texnik bazalari yaxshi emas, sohada kadrlar bilan bog‘liq muammolar bor.Past Darg‘om tumani madaniyat bo‘limi faoliyati bilan tanishib, bunga amin bo‘ldik.- Madaniyat bo‘limi tasarrufida 3 ta musiqa va san’at maktabi, 8 ta madaniyat markazi faoliyat yuritadi, - deydi tuman madaniyat bo‘limi badiiy rahbari Eshmurod Abro‘ev. – Ularda 30 ga yaqin to‘garak, ansambl va musiqiy guruhlar faoliyati yo‘lga qo‘yilgan bo‘lib, yoshlarimiz viloyat va respublika tanlovlarida faxrli o‘rinlarni qo‘lga kiritib kelmoqda. Shu bilan birga, xodimlarimiz ham tumanda tashkil etilayotgan madaniy-ma’rifiy va boshqa tadbirlarda  faol ishtirok etmoqda. Tizimda yutuqlar bilan birga yechimini kutayotgan muammolar ham bor. Jumladan, tumandagi barcha madaniyat markazlarida isitish tizimi ishlamaydi. Chunki isitish qozonlari gaz bilan isitishga mo‘ljallangan, lekin gaz yo‘q. Ko‘mir berilgan, biroq isitish uchun qozonlarni ham shunga moslab ta’mirlash kerak.Tumandagi Navro‘z mahallasida joylashgan 60-madaniyat markazi avariya holatida, madaniyat markazlarida teatr tomoshalari va spektakllar qo‘yish uchun xoreografiya zallari, to‘garak xonalari va media apparatlar yetishmaydi. Xodimlarning maoshi kam, oliy ma’lumotli kadrlarga ehtiyoj bor, tashkilotlar va mahallalardagi tadbirlarni o‘tkazish uchun madaniyat bo‘limi hamda madaniyat markazlari bilan shartnoma qilinmagan.Darvoqe, mazkur tumanga safarimiz davomida tuman hokimligidan ijtimoiy soha ob’yektlariga taalluqli ma’lumotlarni ololmadik va bu borada amalga oshirilayotgan ishlar haqida ma’lumot beradigan mas’ul ham topilmadi. Ushbu holatga va yuqorida qayd etilgan muammolar yechimi yuzasidan tuman hokimligi qanday izoh berarkan?..F.Ro‘ziboyev"
"
                                Ta’lim                            ","
                    Samarqand davlat chet tillar instituti 30 yoshga to‘ldi                ",,"Shu munosabat bilan institutda ma’naviy-ma’rifiy tadbir tashkil etildi. Unda viloyatimizdagi oliy ta’lim muassasalari rektorlari, professor-o‘qituvchilar, xorijlik mehmonlar va talabalar qatnashdi.Institutda dastlabki yillarda 500 nafar atrofida talaba tahsil olgan bo‘lsa, bugunga kelib 13 ming nafarga yaqin talaba ta’lim olmoqda. O‘tgan davr mobaynida oliy ta’lim dargohi nafaqat O‘zbekistonda, balki xorijda ham tanilgan oliy ta’lim muassasalaridan biriga aylandi.- Ayni kunda institutda 8 ta fakultet, 25 ta kafedra faoliyat ko‘rsatmoqda, - dedi institut rektori Bahodir Xoliqov. – 19 ta bakalavr ta’lim yo‘nalishi, 16 ta magistratura mutaxassisliklari bo‘yicha kadrlar tayyorlanmoqda.Ma’naviy-ma’rifiy tadbirda dastlab talabalar festivali tashkil etildi. Unda intellektual o‘yinlar, sport musobaqalari o‘tkazildi. Shuningdek, xorijiy xalqlarning milliy taomlaridan dasturxonlar tuzaldi.Tadbirning rasmiy qismida viloyat hokimining o‘rinbosari H.To‘xtayev viloyat hokimining institut  jamoasiga tabrigi o‘qib eshittirdi. Institutning sobiq rektorlari Shahriyor Safarov, G‘anisher Rahimov, Shuhrat Sirojiddinov, Ilhomjon To‘xtasinov o‘z faoliyatlari, institutning kechagi kuni haqida gapirib berdilar.Tadbirda faol professor-o‘qituvchilar hamda  institutning 30 yilligiga bag‘ishlab o‘tkazilgan intellektual o‘yinlar va sport musobaqalarida g‘olib bo‘lgan talabalarga tashakkurnoma va esdalik sovg‘alari topshirildi."
"
                                Xorij                            ","
                    Xorij voqealari qisqa xabarlarda: Kaspiy dengizining Qozog‘iston qirg‘og‘ida tyulenlarning ommaviy nobud bo‘lishi davom etmoqda                ",,"Yevropa suv osti kabellariga yetkazilgan zararni tekshirmoqda: Xitoy shubha ostida. Ketma-ket uchinchi kun Shvetsiya, Finlyandiya, Litva va Germaniya Boltiq dengizidagi ikkita optik tolali suv osti kabeli shikastlanishini tekshirmoqda. Voqea joyida yuk tashuvchi kemasining harakati qayd etilgani uchun asosiy guvonlanuvchi sifatida Xitoy ko‘rilmoqda.Tramp yaqinda joriy ma’muriyatning Ukrainaga Rossiya hududiga ATACMS raketalari bilan zarba berishga ruxsat etilgani haqidagi qarori fonida Rossiya – Ukraina bo‘yicha tinchlik muzokaralarini boshlashi mumkin, deb yozadi Bloomberg.Vladimir Zelenskiy agar AQSh harbiy yordami to‘xtatilsa, Ukraina mojaroda mag‘lubiyatga uchrashini tan oldi. ""Agar yordam to‘xtatilsa, biz yutqazamiz, deb o‘ylayman. Albatta, biz hali ham kurashamiz, lekin g‘alaba qozonish va omon qolish uchun bu yetarli emas"", dedi u 19 noyabr kuni Fox News telekanaliga. Ukraina Qurolli Kuchlari Amerikada ishlab chiqarilgan va Bayden Rossiyaga chuqur zarba berishga ruxsat bergan 50 ga yaqin ATACMS raketalariga ega.Yevropa yana norozilik to‘lqiniga duchor bo‘ldi. Fermerlar ish tashlashmoqda. Inglizlar meros solig‘iga qarshi, fransuzlar esa Lotin Amerikasidan arzon qishloq xo‘jaligi mahsulotlarini xohlamaydi.Putin muzokaralarga tayyor, biroq “hududiy imtiyozlarga” bormaydi. Bu haqda ""Reuters""da aytiladi. Putin Tramp bilan Ukrainada o‘t ochishni to‘xtatish bo‘yicha kelishuvni muhokama qilishga ochiqligini, biroq har qanday “katta hududiy imtiyozlar” ehtimolini istisno qilishini va Ukraina NATOga qo‘shilish g‘oyasidan voz kechishini ta’kidlamoqda.Isroil va Hizbulloh o‘rtasidagi ziddiyat tufayli yarim milliondan ortiq odam Livanni tark etgan. Qochqinlarning 63 foizi suriyalik, qolgan 37 foizi livanliklardir.Vashingtonning Tayvanga so‘nggi qurol-yarog‘ savdosiga javoban Pekin noyabr oyi oxiriga rejalashtirilgan mudofaa vazirlari yig‘ilishini o‘tkazish taklifini rad etdi. Vashington NASAMS havo mudofaa tizimi va radar stansiyalarini Tayvanga taxminan 2 milliard dollarga sotish haqida qaror qabul qilgan.Rossiyaning Kursk viloyatida Shimoliy Koreyaning 10 900 havo-desant va dengiz qo‘shinlari joylashgan. Bu harbiylarning bir qismi allaqachon Ukraina hududidagi jangovar harakatlarda qatnashmoqda, deb xabar beradi Janubiy Koreya parlamenti razvedka qo‘mitasi vakili.AQShning saylangan prezidenti Donald Tramp Medicare va Medicaid federal sog‘liqni saqlash xizmatlari rahbari lavozimiga turk millatiga mansub doktor Mehmet Oz nomzodini ilgari surgan. Shuningdek, Tramp o‘z ma’muriyatida savdo vaziri lavozimiga amerikalik milliarder Xovard Lutnik nomzodini qo‘llagan.BBC: Rio-de-Janeyroda yakunlangan G20 sammitida davlat yetakchilari qo‘shma bayonot qabul qilib, unda Ukrainada ""keng qamrovli, adolatli va mustahkam tinchlik"" o‘rnatishga chaqirishdiTbilisida vaziyat keskinligicha qolmoqda. Huquq-tartibot xodimlari Chavchavadze prospektidagi namoyishchilarni siqib chiqarishgan. 26 oktyabrda o‘tgan muxolifat parlament saylovlari natijalariga qarshi Tbilisi davlat universiteti binosi oldidagi hududda miting o‘tkazgan yuzlab fuqarolar tun bo‘yi qolgan.Germaniya kansleri Shols qanotli raketalarning Ukrainaga berilishini xato deb bilishini va ularni yetkazib berish niyatida emasligini aytdi. Turkiya prezidenti Erdo‘g‘on, shuningdek, Rossiya hududiga raketa zarbalariga ruxsat berishga qarshi chiqdi va “bu dunyoni yangi urush yoqasiga olib kelishi mumkinligini” aytgan.So‘nggi haftalarda Qozog‘istonning Mang‘istau viloyatidagi Kaspiy dengizi qirg‘og‘ida tyulenlarning ommaviy nobud bo‘lishi (2 mingdan ziyod) qayd etilgan.f"
"
                                Samarqand                            ","
                    Iste’molchining huquqi hamma joyda kafolatlanishi zarur                ",,"Samarqand shahrida Shanxay hamkorlik tashkiloti va Turkiy davlatlar tashkilotiga a’zo mamlakatlar iste’molchilar huquqlarini himoya qilish tashkilotlarining maslahat yig‘ilishlari o‘z ishini boshladi.Tadbirda, shuningdek, mazkur xalqaro tashkilotlar kotibiyatlari, Xalqaro iste’molchilar tashkiloti (Consumer International)ga a’zo davlatlar vakillari, mamlakatimiz parlamenti hamda tegishli vazirlik va idoralar mas’ullari ishtirok etmoqda.Anjumanning ochilish marosimida O‘zbekiston Respublikasi Raqobatni rivojlantirish va iste’molchilar huquqlarini himoya qilish qo‘mitasi raisi o‘rinbosari Asadulla Qayumov, O‘zbekiston iste’molchilar huquqlarini himoya qilish jamiyatlari federatsiyasi raisi Jahongir Sarimsoqov so‘zga chiqib, tadbirdan ko‘zlangan maqsad va kutilayotgan natijalar haqida so‘z yuritdi.Xalqaro iste’molchilar tashkiloti (Consumer International) bosh direktori Helen Loran xonim videomurojaat orqali maslahat yig‘ilishlari ishiga muvaffaqiyat tiladi.Shundan so‘ng Shanxay hamkorlik tashkilotiga a’zo va ishtirokchi davlatlarda iste’molchilar huquqlarini himoya qilish sohasida faoliyat yurituvchi tashkilotlar rahbarlarining Maslahat yig‘ilishi o‘tkazildi.Yig‘ilishda Shanxay hamkorlik tashkiloti Xalq diplomatiyasi markazi rahbari Qobiljon Sobirov, Yevroosiyo iqtisodiy komissiyasining texnik jihatdan tartibga solish bo‘yicha hay’ati a’zosi Valentin Tataritskiy tashkilotga a’zo davlatlarda iste’molchilar huquqlarini himoya qilishning bugungi holati, bu borada hamkorlikda amalga oshirilishi zarur bo‘lgan vazifalarga e’tibor qaratdi.– Mazkur nufuzli tadbir birinchi marotaba va aynan O‘zbekistonda o‘tkazilayotgani bejiz emas, – deydi ShHT bosh kotibi maslahatchisi Shohruh Bobonov. – Keyingi yillarda mamlakatimizda ushbu yo‘nalishda qonunchilik takomillashib, jamiyatning davlat va xalq hayotidagi ahamiyati oshdi. Shu va boshqa ilg‘or tajribalarni o‘zaro bo‘lishish nafaqat iste’molchilar huquqini himoya qilish, balki hamkorlikning ko‘p qirrali munosabatlarini yanada mustahkamlashga xizmat qiladi. Tadbirda tashkilotlar o‘rtasida xalqaro, mintaqaviy va milliy bitimlar tuzilishi, kelishuv va memorandumlar imzolanishi rejalashtirilgan.Yig‘ilishda ShHTga a’zo davlatlar iste’molchilar huquqlarini himoya qilish tashkilotlari rahbarlari o‘z tajribalari bilan o‘rtoqlashdi hamda takliflarini bildirdi.Turkiy davlatlar tashkilotiga a’zo davlatlar iste’molchilar huquqlarini himoya qilish tashkilotlari rahbarlarining maslahat yig‘ilishida O‘zbekiston, Turkiya, Ozarbayjon, Qozog‘iston, Qirg‘iziston davlatlari vakillari ishtirok etib, hamkorlikning kelgusi istiqbollari yuzasidan fikrlashib oldilar.Yig‘ilishlarda iste’molchilarning huquq va manfaatlarini boshqa ishtirokchi davlatlar hududida himoya qilish, transchegaraviy murojaatlarni ko‘rib chiqish, “raqamli bozor”da iste’molchilar huquqini ta’minlash singari dolzarb masalalar muhokama qilinmoqda.– Bu kabi yuqori salohiyatli tadbirlar soha rivojida muhim ahamiyat kasb etadi, – deydi Gruziya iste’molchilar federatsiyasi raisi Koidze Madonna. – Boisi biz jarayonda har bir davlatning tajribasini o‘rganib, uni takomillashtirish orqali o‘zimizda qo‘llash imkoniga ega bo‘lamiz. Sohada yangilik o‘ylab topish kerak emas. Tajribalar mavjud imkoniyatlarni to‘g‘ri qo‘llash orqali ham yuqori samaraga erishish mumkinligini ko‘rsatmoqda. Misol uchun, bizda iste’molchilar huquqini media orqali himoya qilish tajribasi bor. Bu loyiha iste’molchilarning huquqiy savodxonligini oshirishga qaratilgan. Agar u ishtirokchilarga qiziq bo‘lsa, xursand bo‘lamiz.Maslahat yig‘ilishlarida Shanxay hamkorlik tashkiloti va Turkiy davlatlar tashkilotiga a’zo-ishtirokchi mamlakatlarda iste’molchilar huquqlarini himoya qilish sohasida faoliyat yurituvchi tashkilotlarning Xalqaro assotsiatsiyasini tuzish masalasi ham ko‘rib chiqildi."
"
                                O'qing, qiziq!                            ","
                    Turkiyaning o‘ziga xos qahvasi - mehmondo‘stlik ramzi                ",,"Qahva turk turmush tarziga chuqur singib ketgani tufayli nafaqat kofeinli ichimlik, balki mamlakatda mehmondo‘stlik va do‘stlik ramzi hisoblanadi.Bu xushbo‘y ichimlikni birga ichish odamlarni bir-biriga yaqinlashtiradi. 2013 yilda YuNESKO turk qahvasini nomoddiy madaniy meros ro‘yxatiga kiritdi. O‘shandan beri 5 dekabr “Butunjahon turk qahvasi kuni” sifatida nishonlanadi.Qahva birinchi marta Usmoniylar imperiyasi davrida Yaman orqali Istanbuldagi Sulton Sulaymon saroyiga kelgan. Saroy oshxonasida usta oshpazlar qahva tayyorlashning yangi usulini ishlab chiqdi. Turk qahvasi asrlar davomida turk madaniyatining ajralmas qismiga aylandi. Uni noyob jihati tayyorlash usulining o‘ziga xosligidadir.Mazali turk qahvasi uchun juda mayin maydalangan qahva talab qilinadi. Qahva maxsus uzun tutqichli kichkina kofe idishida tayyorlanadi va u “cezve” deb ataladi, tayyor qahva kichik finjonlarda dasturxonga tortiladi. Qahva tarkibidagi shakar miqdoriga kelsak, “sade”, ya’ni oddiy qahvani bir oz shakarli, shirin yoxud yengil shirin ta’m berilgan tarzda ichish mumkin. Turk qahvasi an’anaviy ravishda bir stakan suv va turk lokumu bilan birga keladi. Suv qahva ichuvchilarga tanglayini tozalashga va qahvaning to‘liq ta’mini sezishga yordam beradi. Hattoki, turk tilidagi “kahvaltı” (nonushta) so‘zi ham “qahvadan oldingi taom” ma’nosini beradi, degan qarashlar ham yo‘q emas. Turkiyada qahva ichish uchun har doim sabab bor. Qahva ovqatdan keyin hazm qilish uchun iste’mol qilinganligi sababli, u do‘stlar bilan suhbatlar yoki mehmondorchiliklarda hamroh bo‘ladi. Diniy bayramlardan tortib to to‘y marosimlarigacha maxsus kunlar turk qahvasisiz o‘tmaydi.Gurmeler uchun turk qahvasi navlariKlassik turk qahvasi har kuni mamlakat bo‘ylab iste’mol qilinsa-da, har bir mintaqada ko‘plab navlari mavjud. Misol uchun, mastik daraxtlari ko‘p bo‘lgan Egey mintaqasida turk qahvasi mastik yelimi bilan tayyorlanadi. Kofeinsiz va mevaliroq ta’mga ega bo‘lgan menengich qahvasi Gaziantepga xos lazzatdir. U Turkiyaning janubi-sharqiy qismida joylashgan turpentin daraxtining urug‘laridan tayyorlanadi. Xuddi shunday, mirra qahvasi janubi-sharqiy Mardin va Shanliurfa shaharlarida afzal ko‘riladi. Mirra dunyodagi eng kuchli qahvalardan biri bo‘lib, tutqichsiz kichik stakanlarda beriladi. Yengilroq qahvani afzal ko‘rganlar uchun maydalangan dibek qahvasi ideal bo‘lishi mumkin. Turk qahvasi navlari, shuningdek, qizdirilgan qum, ko‘mir yoki kul ustida pishirish usuli bilan ham farqlanadi.Ko‘pikli turk qahvasi qanday tayyorlanadi?Butunjahon turk qahvasi kunini ko‘pikli turk qahvasini tayyorlash bilan nishonlash mumkin. Dastlab qahva donachalarini iloji boricha yangi ekanligiga ishonch hosil qilish kerak. Filtrli qahvaga qaraganda mayin maydalangan qahva kerak bo‘ladi. Jezve idishida qahvani suv bilan aralashtirib, xohlagancha shakar qo‘shib, past olovda qaynatiladi. Qahva qaynab chiqqanida, uning ustida ko‘pikli qatlam hosil bo‘ladi. Ehtiyotkorlik bilan quyilsa, ko‘pik tepada qoladi. Bir stakan suv bilan qahva ichishga tayyor bo‘ladi.Zilola tayyorladi."
"
                                Jamiyat                            ","
                    Yolg‘iz ona qismati haqida hikoya yoki ijtimoiy himoya mehrning o‘rnini bosa oladimi?                ",,"“Anzirat, yana bir tushiraymi?!”.Xalqimiz sevib tomosha qiladigan “Suyunchi” filmidagi Hojimurod otaning o‘g‘li nega kaltak yegani esingizdami?Uch oydan beri kasalxonada yotgan otasini borib ko‘rmaganligi uchun. Shunda Anzirat ona “...Kun-u tun derazaga qarab, mo‘ltillab yotadi. Nega shu vaqtgacha tuzalib ketmadi, deb xayolingga ham keltirmadingmi aqalli?”, deya bemehr farzandni koyiydi. Keyinchalik insofga kirgan o‘g‘lining g‘amxo‘rligi sababli sog‘ayib ketgan Hojimurod ota Anzirat onaga “Eshitishimcha, o‘g‘limni xafa qilibsan. O‘g‘lim yaxshi, baraka topsin. Hattoki, kasalxonaga meni ko‘rgani borib, yangi piyola bilan choynak olib keldi-ya”, deydi.Har gal yakka-yolg‘iz keksalar bilan muloqot qilganimda xayolimda filmning aynan shu epizodlari gavdalanadi. Balki yolg‘iz keksalar farzandlarini kutib, sog‘inib yashayotganligi, keraksiz, eskirgan buyumdek tashlab ketishgan bo‘lsa-da, gina-kudurat saqlamasligini bilganim uchundir. Balki bugun Anzirat onadek mahallasining “vijdon”iga aylana oladigan insonlar kamligi, beshafqat, bemehr farzandlarni insofga chaqiradigan oqsoqollar kamayib ketganligi sabablidir. Qiyin mulohaza. Lekin bir narsa aniq - hech bir ota-ona bunday xo‘rliklarga loyiq emas.Kattaqo‘rg‘on tumanida yashovchi 87 yoshli Bahora (ismi o‘zgartirildi) aya yaqin-yaqingacha chiqindixonalardan oziq-ovqat qoldiqlarini terib kun ko‘rgan ekan. Uyi bo‘lsa bor, ammo unda o‘zidan boshqa yaqini yo‘q. Erta tongdan qo‘liga eski paqirchasini olib, ko‘cha kezadi, chiqindixonalarni titkilaydi. Bu faqat kinolarda bo‘ladigan uydirma yoki bo‘rttirib ko‘rsatilgan voqeaga o‘xshaydi. Lekin biz hozir aniq inson va aniq holat haqida gapiryapmiz.Bahora aya yolg‘iz ona, ikki farzandini erta tuproqqa qo‘ygan. Yagona o‘g‘li esa ulg‘ayib, Rossiyaga ishlash uchun ketganu qaytib kelmagan. Uning katta bir hovlida, o‘nlab yillarni yolg‘izlikda qanday o‘tkazganligini tasavvur qilish qiyin. Bunday hayot tarzi onaxonning ruhiyatiga ham salbiy ta’sir qilgan. Biroq u hech kim bilan yaqin muloqotga kirishishni istamagan va yordam qo‘lini ham qabul qilmagan. Buning sababi bor va u qalblarni junbushga keltiradigan darajada asosli.- Onaxonni chiqindi qutilarini titkilab yurgan vaqtida topganman, - deydi tuman “Inson” ijtimoiy xizmatlar markazi assistenti Ozoda Ziyodova. – Keyin u ijtimoiy himoyaga olindi, unga g‘amxo‘rlik qilish vazifasi ham o‘zimga ishonib topshirildi. Boshida u bizni uyiga ham kiritmas, muloqotga kirishmoqchi bo‘lsak, jig‘ibiyron bo‘lib, haqorat qilishga tushardi. Ko‘pchilik uni ruhiy kasalga chiqardi. Keyin bilsak, onaxon atrofidagilarga atay shunday qo‘pollik qilar ekan. U soxta mehribonlar uyini tortib olishidan qo‘rqqan. Bungacha ko‘plab shunday odamlar unga uyni nomiga o‘tkazib berishi evaziga g‘amxo‘rlik qilish taklifini beraverib, jonidan to‘ydirgan. Yolg‘iz ona, yolg‘iz ayol o‘zini boshqacha yo‘l bilan himoya qilishi qiyin edi. Onaxon doim uyim o‘g‘limga qolishi kerak, bo‘lmasa u qiynalib qoladi, deya takrorlaydi.Tasavvur qilyapsizmi, ona uni yolg‘iz tashlab ketgan farzandini o‘ylayapti. Uni ayblamayapti, gina ham qilmayapti. Umrimning oxirida bo‘lsa ham ko‘rib, omonatimni topshirsam edi, deyapti.Bugungi kunda viloyatimizda o‘zgalar parvarishiga muhtoj yolg‘iz keksa, yolg‘iz yashovchi va nogironligi bo‘lgan shaxslar 1901 nafarni tashkil qiladi. Har birining o‘z hikoyasi, haqiqati bor. Ular uyiga hisobot uchun sovg‘a-salom bilan keladigan odamlarga qalbini ochmaydi. Ular sotqinlik, aldov va soxtagarlik nima ekanligi va oqibatlarini sinab ko‘rishgan, hech kimga ishonmaydi. Ular maqolangiz uchun chiroyli intervyu ham bera olmaydi. Ularga yordam berishdan oldin buni tushunishingiz, hayot sinovlari qarshisida yolg‘iz qolgan insonlarning kechinmalarini, oz bo‘lsa-da, his qilishga o‘rganishingiz kerak.— Tumanimizda yolg‘iz yashovchi keksalar 56 nafarni tashkil qiladi, - deydi Nurobod tumani “Inson” ijtimoiy xizmatlar markazi bosh mutaxassis psixologi Nigora Hayitova. - Faoliyatimiz davomida turli vaziyatlarga duch kelamiz. Lekin bir narsa aniq, yolg‘iz keksalar bilan ishlash oson emas. Sababi, ular bu davrda yosh boladek ta’sirchan bo‘ladi. Shunga qaramay, hech kimga ishonishmaydi. Hayot qiyinchiliklarining asorati bu. Jarayonda eng mas’uliyatli vazifa assistentlar zimmasiga tushmoqda. Ular o‘ziga biriktirilgan keksalarning ishonchiga kirishi, har qanday holatda ham o‘ziga yuklatilgan vazifani vijdonan bajarishi kerak. Shuning uchun biz jamoamiz bilan ham psixologik kurslar o‘tkazib, ularni ham ruhiyatini himoya qilishimiz, ham ishni to‘g‘ri yo‘lga qo‘yishni o‘rgatib borishimiz kerak.Darhaqiqat, ijtimoiy sohaga qaratilayotgan e’tibor jamiyatda farovonlik ko‘rsatkichi oshishi, xususan, ijtimoiy himoyaga muhtojlarning hayoti yaxshilanishiga xizmat qilmoqda. Lekin u insonlar o‘rtasidagi mehr-oqibatning o‘rnini bosa oladimi? Bir mayizni qirq bo‘lib yegan elda ota bolasi uchun aliment to‘lashdan bo‘yin tovlasa, ona bolasini tashlab xorijga qochib ketsa, bolalar ulg‘ayib, ota-onasini yolg‘iz qoldirsa, qayerga qarab ketyapmiz, deging keladi.Psixologning ta’kidlashicha, davlatning ming qilgani, farzandning bir qilgani o‘rnini bosa olmaydi. Kuzatuvlarimiz davomida buning isbotini ham ko‘p ko‘rdik. Ota-ona, nobakor bo‘lsa-da, o‘z farzindini ardoqlaydi va undan mehr kutadi. “Tipratikan bolasini yumshog‘im deydi”, “Qo‘ng‘iz bolasini oppog‘im deydi”, degan naqllar ham shundan. Har kimga o‘ziniki aziz.— Yolg‘iz yashovchi keksalarni ijtimoiy himoya qilishning muhim yo‘nalishi – uning qarindoshlari bilan aloqani tiklash hisoblanadi, - deydi Nigora Hayitova. – Albatta, birinchi navbatda ularning farzandlari qidiriladi. Topsak, suhbatlashib, insofga chaqirishga harakat qilamiz. Tajribamdan kelib chiqib aytishim mumkinki, bunday vaziyatga ko‘pincha farzandlarning ilmsizligi sabab bo‘ladi. Ularga lozim darajada ta’lim va tarbiya bermagan, hayot faqat moddiyatdan iborat, deb o‘ylagan ota-onalar ko‘proq shunday ahvolda qoladi. Tushuntirish ishlaridan keyin xatosini anglab, ota-onasiga g‘amxo‘rlik qilishni boshlaganlar borligining o‘zi katta yutug‘imiz.Globallashuv jamiyatimizni ham o‘zgartirib bormoqda, buni inkor etib bo‘lmaydi. Shiddatli bu jarayonda mehr va oqibat, samimiyat, oriyat va boshqa insoniy fazilatu tuyg‘ular unutilyapti. Mahallada gap bo‘lamanku, odamlarni yuziga qanday qarayman, deydigan odamlar kam qoldi. Hech kim hech kimdan uyalmaydi, manfaat oriyatdan ustun kelmoqda. Shunday ekan bu muammoni ijtimoiy xizmatning o‘zigina hal qila olmaydi. Shu ketishda bo‘lsa, ijtimoiy himoyaga muhtojlar soni faqat ortadi. Biz uning asosi, kelib chiqish sababini bartaraf etishimiz, xususan, to‘g‘ri yashashning unutilgan milliy modelini qayta tiklashimiz kerak. Hozir esa ishni ota-onasini qarovsiz qoldirganlarni majburiy tartibda “Inson” ijtimoiy xizmatlar markazi yoki “Saxovat uylari”da volontyorlik qilish, psixolog qabuliga qatnashni qonun darajasida mustahkamlashimiz zarur. Boisi, boshqa majburlash yo‘llari ularda mehr uchqunini hosil qila olmaydi. Va, aksincha, mehr yoki pul berishga majburlash teskari natija berishi mumkin. Shunday ekan, ularga keksalik nima ekanligini va o‘zlari hayotining ayni davrida qanday yashashni istashlarini amaliy tarzda ko‘rsatishimiz kerak.Bahora aya masalasiga kelsak, uni oxirgi marotaba ko‘rganimizda tuman shifoxonasida davolanayotgan edi. Assistent Ozoda Ziyodova har doimgidek uning yonida. Aytgancha, Ozoda opa onaxonning xorijdagi o‘g‘li bilan bog‘lanishga erishibdi. Tushuntirish ishlaridan keyin u ma’lum muddatga bo‘lsa-da, uyiga qaytishga rozi bo‘lgan. Bu xabarni eshitgan Bahora ayadan baxtliroq ona bo‘lmasa kerak.Asqar Barotov."
"
                                Iqtisodiyot                            ","
                    10 oyda 510 milliard so‘mdan ortiq imtiyozli kredit ajratilgan                ",,"Viloyatimizdagi tijorat banklarining 90 mingdan ortiq yuridik shaxs bo‘lgan mijozlariga masofadan turib, bank operatsiyalarini bajarish imkonini beruvchi “internet-banking” hamda “mobil-banking” dasturlari o‘rnatib berilgan. Bu bank va mijoz o‘rtasida korrupsion holatlarning oldini oladi.Yana Markaziy bank tavsiyalari asosida bank tizimida aholi va tadbirkorlarga ko‘rsatilayotgan bank xizmatlarini raqamlashtirish orqali inson omilini kamaytirish bo‘yicha tizimli ishlar amalga oshirilyapti.Joriy yilda bosh boshqarmada korrupsiyaga qarshi kurashishga oid qilingan ishlar yuzasidan o‘tkazilgan matbuot anjumanida Markaziy bank viloyat bosh boshqarmasi boshlig‘ining o‘rinbosari Ma’ruf G‘aniyevning aytishicha, hozirda viloyatda 23 ta moliya muassasasi bor va ularning 9 tasi davlat banklar hisoblanadi.- Banklar tomonidan mijozlarga xizmat ko‘rsatishda inson omilini kamaytirish, vaqt sarfi, ovoragarchilik va qog‘ozbozlikni cheklash maqsadida raqamli identifikatsiyalash, avtomatlashtirilgan skoring, kredit konveri, anderrayterlar guruhi kabi tizimlar hamda modulli kredit mahsulotlari joriy qilingan, - deydi M.G‘aniyev. - Qarz oluvchilarning skoringini yanada takomillashtirish maqsadida bank axboroti tizimlari boshqa davlat muassasalari ma’lumotlar bazasi bilan integratsiyasi ta’minlanmoqda.Xususan, aholining bandligini ta’minlash hamda oilaviy tadbirkorlikni rivojlantirish dasturlari doirasida ajratilayotgan kreditlardan foydalanish uchun inson omili qatnashmagan holda www.oilakredit.uz portali orqali kreditlar olish imkoniyati yaratildi.Yuqorida amalga oshirilayotgan amaliy ishlar natijasida joriy yilning o‘tgan davrida viloyatimizdagi tijorat banklari tomonidan tadbirkorlik qilish istagida bo‘lgan fuqarolarga 510 milliard 500 million so‘m miqdorida imtiyozli bank krediti ajratildi.Bundan tashqari, yangi o‘quv yilidan (2024-2025 o‘quv yili) boshlab, oliy o‘quv yurtlarida to‘lov-kontrakt asosida o‘qiyotgan 2387 nafar talabaga 36 milliard 640 million so‘m miqdorida ajratilgan ta’lim kreditlari ham “ta’lim.kredit.uz” platformasi orqali inson omilisiz ajratilgan.Ushbu chora-tadbirlardan ko‘zlangan maqsad bank xizmatini ko‘rsatishda inson omilini kamaytirish orqali mijozlarning huquqlari va qonuniy manfaatlariga rioya etilishini ta’minlash, korrupsiyaning har qanday omilini cheklash hisoblanadi.O‘.XUDOYBERDIYeV."
"
                                Samarqand                            ","
                    Nurobodda noqonuniy daraxt kesilishi oqibatida tabiatga 147 187 500 so‘m zarar yetkazilgan                ",,"Tuman ekologiya, atrof-muhitni muhofaza qilish va iqlim o‘zgarishi bo‘limi davlat inspektorlari 30 oktyabr kuni tumanning Do‘stlik mahallasi hududidagi «Kamalak nur yog‘dusi» fermer xo‘jaligi hududida ihota shaklida ekilgan 27 tup qora tol daraxtlarini Past Darg‘om tumani Mehnat mahallasi fuqarosi Q.Z. tegishli ruxsat olmasdan noqonuniy tarzda kesganligini aniqlagan.Kesilgan daraxtlar Vazirlar Mahkamasining 2022 yil 22 avgustdagi «Davlat o‘rmon fondiga kirmaydigan daraxtlar va butalarni ekish, parvarish qilish va ulardan foydalanish tartibini yanada takomillashtirish to‘g‘risida»gi qarorining 4-ilovasiga asosan, tegishli hujjatlar qonun talablariga muvofiq rasmiylashtirilib, tabiatga yetkazilgan zarar miqdori hisoblanganda 147 187 500 so‘mni tashkil qilgan.Ayni paytda huquqbuzarga tegishli ashyoviy dalillar olib qo‘yilib, texnika vositalari va avtomobillar vaqtincha saqlash maydonchasiga qo‘yilgan.Holat yuzasidan to‘plangan hujjatlarda jinoiy alomatlar mavjud ekanligi bois huquqni muhofaza qiluvchi organlarga taqdim etilgan."
"
                                Samarqand                            ","
                    Oqdaryo, Urgut, Samarqand va Jomboy tumanlarida energiya resurslaridan noqonuniy foydalanish holatlari aniqlandi                ",,"Bosh prokuratura huzuridagi Departamentning Urgut va Samarkand tumani bo‘limlari tomonidan o‘tkazilgan tergovga qadar tekshiruvlarda ushbu tumanlarda faoliyat yurituvchi  YaTT X.E. va S.M.lar tijorat maqsadida savdo do‘koni hamda novvoyxonasida o‘zboshimchalik bilan umumiy foydalanishdagi elektr tarmog‘iga ulanib, jami 230 mln. so‘mlik elektr energiyadan noqonuniy foydalanganliklari aniqlangan.Departamentning Jomboy tumani bo‘limi tomonidan “Hududgaz Samarqand” GTF xodimlari bilan hamkorlikda o‘tkazilgan tergovga qadar tekshiruvda tumandagi “S.Z.” oilaviy korxonasi rahbari Z.S. umumiy ovqatlanish shoxobchasida tijorat maqsadida umumiy foydalanishdagi gaz tarmog‘iga o‘zboshimchalik bilan ulanib, 191,2 mln. so‘mlik tabiiy gazdan noqonuniy foydalanganligi aniqlangan.Shu kabi, Departamentning Oqdaryo tumani bo‘lim tomonidan o‘tkazilgan tezkor tadbirda “T-Z.” fermer xo‘jaligi rahbari M.Sh. elektr tarmog‘iga to‘g‘ridan-to‘g‘ri o‘zboshimchalik bilan ulanib, 192,8 mln. so‘mlik elektr energiyasidan noqonuniy foydalanganligi aniqlangan.Mazkur holatlar yuzasidan Jinoyat kodeksining 169-moddasi (o‘g‘rilik) bilan jinoyat ishlari qo‘zg‘atilib, tergov harakatlari o‘tkazilmoqda (https://t.me/Department_uz/8600)."
"
                                O'qing, qiziq!                            ","
                    Qo‘pol odamning sog‘lig‘ida muammolar yashiringani rost(mi?)                ",,"Kundalik hayotimizda kimdir bizga qo‘pol munosabatda bo‘lgani va sababsiz hujumga uchragan holatlar bo‘lib turadi. Ko‘pincha bunday muammo odamlar orasidagi shaxsiy adovat borligiga ishora qiladi.Aksariyat hollarda tajovuzkorning o‘zi bunday xatti-harakatlar uchun aybdor emas, deydi olimlar. Xo‘sh, psixologiya va psixosomatika bu haqda nima deydi? Qo‘pollik va tajovuzkor harakatlar insonning nafaqat murakkab tabiatining namoyon bo‘lishi, balki uning sog‘ligidagi muammolarning belgisi ekanligi rostmi?AdMe.ru  ushbu maqoladan so‘ng o‘quvchilarimiz janjalchi, qo‘rs va xudbin odamlarga boshqacha ko‘z bilan qaray boshlaydi, deb umid qiladi.QiziqqonlikMuammo: Har bir insonni noqulay ahvolga tushirib qo‘yadigan suhbat mavzulari bor. Lekin ba’zida odamlar umuman ayb sanalmaydigan iboralardan so‘ng qizishib ketadi.Sabab: Odatda depressiya ruhsizlik kayfiyatiga tushirib qo‘yadi, deb qabul qilingan, to‘satdan g‘azablanish ham ushbu kasallikka xosdir. Bunday holatda yurgan odam barcha nafratni o‘z ichiga yo‘naltirgan, boshqacha qilib aytganda, “yutib yurgan” bo‘ladi, biroq “tashlanishga shay” kabi doimiy tuyg‘uni nazorat qilish imkonsiz va u to‘g‘ri kelgan odamga tashlanadi.Achchiq kinoya yoki pichingMuammo: Odam kinoyali hazil qilishdan o‘zini tiya olmaydi.Sabab: Jigar kasalligi odamlarni hatto eng yaqinlarini ham kulib-kuldirib bo‘lsa-da, ulardan kamchilik topib, yomon so‘zlarni aytishga majbur qilishi mumkin. Ushbu organ “bo‘shashib” qolganida, tanadan toksik moddalarni chiqarib tashlamay qo‘yadi. Shunda to‘plangan zaharlar shaxsiyatning buzilishi va nazoratni yo‘qotishiga olib kelishi mumkin.Asossiz ayblovMuammo: Odam sizga to‘satdan qo‘pol tanbeh berdi.Sabab: Ko‘pincha har doim diqqat faqat ularga qaratilgan bo‘lishini xohlaydigan o‘smirlar o‘zlariga nisbatan ishonchsizliklarini shunday ifodalaydi. O‘sha “yoshda qolib ketgan” kattalarda qondagi qand miqdori ko‘tarilgan paytda duch kelgan birinchi odamga “otilish” istagi paydo bo‘ladi. “Dabetik” tabiatli odamlar ko‘pincha ishda hech qanday sababsiz boshqalarga qo‘pol munosabat qiladi, ichki asabiy holatlarni esa ular faqat uyda boshdan kechirishadi.AgressiyaMuammo: g‘azablangan, tajovuzkor odam jamoat joylarda ham boshqalarga g‘azab qiladi va barchaning kayfiyatini buzadi.Sabab: Tadqiqotlar nazorat qilib bo‘lmaydigan tajovuzkorlik yurak-qon tomir kasalliklari bilan bog‘liqligi, fitna tabiatli odam esa mini-insult yoki insultga uchragan bemorlarning ko‘pchiligiga xosdir.Bunday odamlarga yordam berish mumkinmi? Maslahatimiz ularning izmida bo‘lmang, provokatsiyalariga berilmang. Har doim yodda tuting: Agar insonning xarakteri keskin o‘zgaruvchan bo‘lsa-yu, o‘zining xunuk xatti-harakatlarini nazorat qila olmasdan, yo‘q joydan to‘qnash janjal chiqaradigan bo‘lsa, unga sog‘lig‘ini tekshirishni maslahat berish kerak.XulosaAgar yaqin odamingizning fe’l-atvori keskin o‘zgarib turishini sezsangiz, birinchi navbatda quyidagi kasalliklar ehtimolini istisno qilish uchun uni tekshiruvdan o‘tishga ko‘ndirishingiz kerak:Bahora Muhammadiyeva tayyorladi."
"
                                Ta’lim                            ","
                    Talabalar uchun ""Xishrav"" gidroelektrostansiyasida sayyor dars tashkil etildi                ",,"2023 yil sentyabr oyida Samarqand xalqaro texnologiya universiteti (SIUT)da Xitoyning nufuzli Shimoli-Sharqiy elektroenergetika universiteti (Northeast Electric Power University, NEEPU) bilan hamkorlikda Xitoy energetika instituti (CIEP) tashkil etildi.Ushbu institutda Xitoyning oliy ta’lim dasturlari asosida issiqlik energetikasi bo‘yicha zamonaviy va yuqori malakali mutaxassislarni tayyorlash yo‘lga qo‘yildi. Ayni paytda Xitoy enegetika institutining «Issiqlik energetikasi» yo‘nalishida 37 nafar talaba tahsil olmoqda.SIUT o‘zining amaliy ta’limga yo‘naltirilgan yondashuvi orqali talabalarning kelajakdagi muvaffaqiyatini ta’minlashda davom etmoqda. shu maqsadda CIEP professori Li Xing Can va amaliy ta’lim bo‘limi boshlig‘i Elbek Amirxonov tashabbusi bilan Xitoy energetika institutining «Issiqlik energetikasi» yo‘nalishida tahsil olayotgan talabalar uchun «Uzbekgidroenergo» AJ «Samarqand GES Kaskad» (Xishrav gidroelektrostansiyasi)da sayyor dars tashkil etildi.Sayyor dars davomida talabalar elektr energiyasi ishlab chiqarishning zamonaviy usullari, gidroelektrostansiyalarining ishlash prinsiplari va energiya samaradorligini oshirish usullari bilan yaqindan tanishdilar. Mazkur sayyor darslar orqali talaba-yoshlarning energetika sohasidagi bilimlarini yanada chuqurlashtirish, nazariyada egallagan bilimlarini amaliy tajriba orqali boyitishni ko‘zda tutildi.Ma’lumot o‘rnida ta’kidlash joizki, mazkur sayyor darslar davlatimiz rahbarining 2022 yil 28 yanvardagi «2022-2026 yillarga mo‘ljallangan Yangi O‘zbekistonning taraqqiyot strategiyasi to‘g‘risida»gi Farmoni doirasidagi ilg‘or tashabbuslarni hayotga tatbiq etishning yorqin namunasi bo‘lib, qayta tiklanadigan energiya manbalari va tabiiy resurslardan samarali foydalanishni rivojlantirish maqsadlariga xizmat qiladi."
"
                                Samarqand                            ","
                    Bozorlarda tartib o‘rnatishning vaqti kelmadimi?                ",,"Qadimda sayyohu elchilar biror davlatning qudrati, xalqining ma’rifatu madaniyati haqida bilishni istasa, bozorini ko‘zdan kechirgan ekan. Aynan bozorlar shu yurtning yuzi hisoblangan. Shu bois ularning obodligi, tartibliligi, sotuvchi va xaridorlarning madaniyati hamma zamonlarda ham umume’tiborda bo‘lgan.Keyingi yillarda bozorlarni obodonlashtirish, ularni tarix va zamonaviylikni uyg‘unlashtirgan turizm maskanlariga aylantirish masalasi kun tartibidan tushmay kelmoqda. Bu borada hukumat qatorlari qabul qilindi, manzilli chora-tadbirlar ishlab chiqildi. Ammo barcha sa’y-harakatlarga qaramay, belgilangan tartib va me’yorlarga hamma joyda bir xil amal qilinyapti, deya olmaymiz.Viloyat sanitariya-epidemiologik osoyishtalik va jamoat salomatligi boshqarmasi tomonidan joriy yilning o‘tgan davrida o‘tkazilgan nazorat tekshiruvlari natijasi ayni fikrimiz isboti bo‘la oladi. Jumladan, Toyloq tumanidagi “Toyloq”, “Jumabozor”,Urgut tumanidagi “Dehqonobod”, Paxtachi tumanidagi “Chorshanba” dehqon bozorlari va Oqdaryo tumanidagi “Oqdaryo” dehqon bozorining Yangiqo‘rg‘on filialida fuqarolar hech bir hujjatsiz, arxitektura va shaharsozlik qoidalariga zid holda qurilgan bino yoki ko‘cha sharoitidagi chang-to‘zonda sanitariya-gigiyena qoidalariga rioya etmagan holda kalla-pocha, hasip, no‘xat sho‘rva, kabob singari sifati tez buziladigan taomlarni tayyorlab sotayotganligi aniqlandi. Payariq tumanidagi “Chelak” va “Payariq” dehqon bozorining joylardagi filiallarida ham sotuvchilar uy sharoitida tayyorlangan go‘ja va achchiq osh taomlarini sotayotgan holda topildi.Bulung‘ur tumanidagi “Bulung‘ur”dehqon bozori va uning Oqtepa filiali, Jomboy tumanidagi “Jomboy” dehkon bozorining Juriyat  filiali, Past Darg‘om tumanidagi “Uch Qora” dehqon bozori, “Nurobod” dehqon bozorining Jom va Mehnatkash filiallarida “uddaburon” sotuvchilar boshqa turdagi tadbirkorlik guvohnomasiga ega bo‘lgan holda, o‘tirish o‘rinlarini tashkil etib, bir necha turdagi taomlarni antisanitariya holatlarida tayyorlab sotayotganligiga guvoh bo‘lasiz. Shu kabi ruxsat berilgan tartibni o‘ziga “moslashtirish” holatlarini deyarli barcha bozorda uchratish mumkin. Ular orasida talab yuqori bo‘lgan chanqoqbosti ichimliklar, achchiq osh, chalob va sharbat sotuvchilari ko‘pchilikni tashkil qiladi. Ayni maqsadda ishlatilayotgan idishlarning notoza suvda chayilib, qayta ishlatilayotganligi turli yuqumli kasalliklarning tarqalishi ehtimolini oshirishi hech kimning xayoliga kelmaydi.Prezidentning 2012 yil 28 avgustdagi 253-sonli qarori bilan bozorlardagi savdo o‘rinlarini jismoniy shaxslarga faqat ularning yakka tartibdagi tadbirkor sifatida ruyxatdan o‘tganligi to‘g‘risidagi guvohnomasi mavjud bo‘lgan taqdirda berilishi belgilab qo‘yilgan bo‘lsa-da, aksariyat bozorlarda davlat ro‘yxatidan o‘tmagan “tadbirkor”lar ham bemalol faoliyat yuritmoqda. Jumladan, “Ishtixon” va “Chelak” bozorlarida qo‘lda, noma’lum sharoitda tayyorlangan pishiriqlar sotuvi avjida. Hujjatsiz qandolatchilarning o‘z mahsulotlarini sifat nazoratisiz sotishi va bozorning o‘zida tanovul qilishni tashkil etishi Jomboy, Toyloq, Kattaqo‘rg‘on, Narpay tumanidagi bozorlarda ham odatiy holga aylangan.Ikkilamchi chorvachilik va sut mahsulotlari savdosi Samarkand shahridagi “Temiryul”, Bulung‘ur tumanidagi “Bulung‘ur”, Ishtixon tumanidagi “Ishtixon”, Payariq tumanidagi “Chelak” dehqon bozorlarida talab darajasida tashkil etilmagan. Ushbu kelib chiqishi noma’lum, sifatini kafolatlovchi xujjatlari bo‘lmagan mahsulotlarning ochiq peshtaxtalarda sotilayotganligi achinarli holdir. Bu qonunbuzarlikni sodir etayotgan va ularga sharoit yaratib berayotganlar ma’muriy javobgarlikka tortilishi, agarda ayni harakat oqibatida inson hayoti uchun xavfli omillar keltirib chiqarsa, jinoiy javobgarlikka tortilishini biladimi?Aytish joizki, boshqarmamiz tomonidan viloyatdagi 12 ta bozorda amalga oshirilgan tadbirlar davomida aniqlangan qonunbuzilishi holatlari yuzasidan 10 nafar bozor mas’uliga ma’muriy bayonnomalar tuzilib, sud idoralariga yuborildi. Har bir bozor rahbariyatiga sanitariya talabnomalari berildi. Shuningdek, nazorat tadbirlari davomida sifatsiz deb topilgan 4096 kilogramm, jumladan Paxtachi tumanida 593 kilogramm, Ishtixon tumanida 562 kilogramm, Oqdaryo tumanida 634 kilogramm, Toyloq tumanida 847 kilogramm mahsulotning iste’mol uchun ishlatilishi taqiqlandi.Biz bu bilan bozorlarda tartib o‘rnatildi, demoqchi emasmiz. Bu raqamlar umumiy holatning bir qismini ifoda etadi, xolos. Muammo faqat sanitariyada emasligi, bozorlardagi umumiy muhit ham jiddiy e’tiborga muhtojligi hech kimga sir emas. Ularda qonun ustuvorligi ta’minlanmas, jarayonda jamoatchilik nazorati kuchaytirilmas ekan “yuz”imizdagi dog‘ bo‘lib qolaveradi. Bozorlarga tartibni, madaniyatni qaytarish uchun bir yoqadan bosh chiqarish vaqti keldi.Latif Rustamov,viloyat sanitariya-epidemiologik osoyishtalik va jamoatsalomatligi boshqarmasi boshlig‘i vazifasini bajaruvchi."
"
                                Madaniyat                            ","
                    Kompyuter o‘yinlari uchun pul topiladi, teatrga esa...                ",,"Samarqandda O‘zbekiston va Indoneziya ijodkorlari tomonidan sahnalashtirilgan “Imom Buxoriy va Sukarno” spektakli premerasini ko‘rib, ayrim mulohazalarni bildirishni lozim ko‘rdik.Yaqinda ko‘p qavatli uylar orasidagi ayvonchada bir voqeaga guvoh bo‘ldim. Telefon orqali kim bilandir suhbatlashib, o‘rindiqda yoyilib o‘tirgan kishining yoniga chamasi sakkiz yoshdagi bir bola va uni yetaklagan o‘smir qiz kelib, salom berdi.- Dada, 10 ming so‘m bering, - so‘radi bola.- Nima qilasiz bu pulni, o‘g‘lim, - dedi ota cho‘ntagiga qo‘lini solib va suhbatdoshidan uzr so‘radi. – Kechirasiz, do‘stim. O‘g‘lim pul so‘rab kelgandi, bir daqiqa.Bolaga bergan savoliga hali javob eshitmasdan, bir dasta pulning orasidan 20 ming so‘mni olib, uzatdi.- Dada, mengayam 20 ming so‘m kerak edi, - dedi qiz ham iltimos ohangida.- Nima qilasan?- Ustozimiz ertaga bizni teatrga olib borar ekan, - dadasidan rad javobini eshitishdan hadiksiradi, shekilli, birdaniga qo‘shimcha izoh bera boshladi. – Tarixiy spektakl ekan. Bunday spektakllar ham adabiyotdan, ham tarixdan olgan bilimlarimizni oshirishga xizmat qilarkan.- Uyga kir, - dedi dadasi buyruq ohangida. – Internetda tarixiy spektakllar tiqilib yotibdi, tomosha qilaver. Kechagina “Wi-Fi” uchun pul o‘tkazdim.- Manavingizga berdingiz-ku, - dedi qiz yig‘lamsirab. – Bu bola sizdan olgan pulning barini kompyuter o‘yinlari uchun sarflayotganiniyam bilasiz, men esa...Ota qo‘li bilan imlab, “ket-ket” ishorasini qildi va telefondagi suhbatini davom etdirdi.Shu voqeadan ko‘p o‘tmay, Kattaqo‘rg‘on shahar drama teatri va viloyat musiqali drama teatrida “Imom Buxoriy va Sukarno” deb nomlangan spektaklning premerasi namoyish etilishi haqidagi xabarni eshitib qoldim va tomosha qilish uchun teatrga bordim. Spektakl tugagach, teatr binosidan chiqayotib, ijodkor yigit Abbos Shodmonqulov hamda Samarqand iqtisodiyot va servis instituti professori Mamayunus Pardayevlarni uchratib qoldim.- Zo‘r spektakl bo‘libdi-ya, - dedi Abbos Shodmonqulov. – To‘g‘risi, ko‘p kitob o‘qiganman, deb yurgan ekanman. Ammo o‘tgan asrning o‘rtalarida buyuk bobomiz Imom Buxoriyning qabri e’tiborsiz yotgan bir paytda Indoneziya prezidenti uni qidirib, toptirgani va ziyorat qilgani, shunday ulug‘ zot mangu qo‘nim topgan joy xaroba ahvolda ekanligidan ko‘ngli ranjigani hamda bu holat mas’ul rahbarlarni uyg‘otishga chorlagani haqida bugun bildim.- Yoshlar tarbiyasida teatrning o‘rni alohida, - dedi ustoz Mamayunus Pardayev. – Tashqi kuchlar ta’sirida farzandlarimiz telefonga berilib, vaqtini besamar o‘tkazyapti. Ular o‘qish va izlanish o‘rniga internet tarmog‘idagi keraksiz o‘yinlar bilan mashg‘ul bo‘lyapti. Afsuski, aksariyat ota-onalar bunga befarq. Agar ular  farzandlari bilan birga teatrlarga kelib, tarbiyaviy ahamiyatga ega spektakllarni tomosha qilishsa, foydadan xoli bo‘lmasdi.Biz tomosha qilgan spektakl ikki davlat O‘zbekiston va Indoneziya ijodkorlari tomonidan sahnalashtirilgan ekan. Haqiqatan ham mazkur spektakl yaxshi ishlangan. Premera tomoshabinlar tomonidan iliq kutib olindi. Bu sahna asarining yaratilish tarixini bizga Kattaqo‘rg‘on shahar drama teatri rahbari Botir Tugalov gapirib berdi:- 2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda teatrimiz bilan Indoneziyaning Jakarta shahridagi Bumi Purnati teatri o‘rtasida besh yilga mo‘ljallangan ijodiy hamkorlik memorandumi imzolangandi. Buning natijasida ikki teatr jamoasi birgalikda ushbu spektaklni yaratdik. Mazkur sahna asari indonoyeziyalik taniqli dramaturg Ahmad Favziy hamda o‘zbekistonlik Go‘zaloy Solih tomonidan yozildi. Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda sahnalashtirilib, repetitsiya jarayonlari o‘tkazildi. Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov. Spektakl premerasi poytaxtda ham o‘tkazilishi rejalashtirilgan.Bundan tashqari, mazkur spektakl Indoneziya, Malayziya va Singapur davlatlarining bir qator shaharlarida ham namoyish etiladi.Har ikki hududda o‘tkazilgan premerada Indoneziyaning Bumi Purnati teatri rahbari Restu Imansari ishtirok etdi.- Hamkorlik masalasida sifatga alohida e’tibor beramiz, - deydi u. – Sifat past bo‘lgan teatrlar bilan hamkorlik qilmaymiz. Kattaqo‘rg‘on shahar drama teatrida ijodiy muhit yaxshi. Ikki yarim yildan beri bu teatr bilan hamkorlik qilib kelyapmiz va buning natijasida ikki tomondayam ijodiy o‘sish kuzatildi. Bugungi spektakl premerasiga bahoni tomoshabinlar berdi. Ularning ijodiy asarimizni diqqat bilan kuzatishi, yurakdan qabul qilishi meni xursand qildi.Bugun ko‘pchilik spektakl tomosha qilishga hafsala qilmay qo‘ydi. Kino ko‘radigan bo‘lsa ham, internet tarmog‘i orqali telefon yoki kompyuterga tikilishni odat qilgan. Bu esa ko‘z nurining susayishiga ham olib kelishi shubhasiz. Teatrda spektaklni jonli tomosha qilishning esa gashti boshqacha.To‘lqin SIDDIQOV,Baxtiyor MUSTANOV (video)."
"
                                Sport                            ","
                    O‘quvchilar viloyat hokimi kubogi uchun bellashmoqda                ",,"Samarqand shahridagi yoshlar markazida maktab o‘quvchilari o‘rtasida shaxmat bo‘yicha viloyat hokimi kubogi musobaqasi bo‘lib o‘tmoqda.Unda viloyatdagi 16 ta tuman (shahar)dan to‘rt kishidan iborat bittadan jamoa qatnashmoqda.Turnir avvalida viloyat hokimining o‘rinbosari H.To‘xtayev so‘zga chiqib, ishtirokchilarga omad tiladi.Musobaqada birinchi o‘rinni egallagan jamoa 50 million so‘m bilan, ikkinchi o‘ringa 25 million so‘m, uchinchi o‘rinni qo‘lga kiritgan jamoa 15 million so‘m pul mukofoti, diplom, medal va esdalik sovg‘alari bilan taqdirlanadi."
"
                                Ta’lim                            ","
                    Narpay xorijiy tillar fakulteti: kecha va bugun                ",,"*Samarqand davlat chet tillar instituti - 30 yoshdaUchinchi Renessans islohotlarida chet tillarini o‘qitish sohasining ham sezilarli o‘rni bor. Rivojlanib borayotgan mamlakatimizda chet tillarini o‘qitish va rivojlantirishga qaratilgan islohotlarni sanab tugatish qiyin.Mana shunday islohotlardan biri chet tillarini yanada ommalashtirish va chekka hududlarda xorijiy til mutaxassislari soni va darajasini oshirishga qaratilgan bo‘lib, bu islohotlar negizida 2021-2022-o‘quv yilida Narpay tumanida Samarqand davlat chet tillari institutining Narpay xorijiy tillar fakulteti tashkil etildi.Fakultetda xorijiy til va adabiyot (ingliz tili), maktabgacha va boshlang‘ich ta’limda xorijiy til (ingliz tili), ingliz tili o‘qitish filologiyasi (ingliz tili), rus tili o‘qitish filologiyasi (rus tili) yo‘nalishlarida jami 274 nafar talaba tahsil oladi.Fakultetda umumiy fanlar kafedrasi bo‘lib, barcha professor-o‘qituvchilar til bilish darajasini belgilovchi S1 sertifikatiga ega. Kafedrada bakalavriat uchun 37 ta fan o‘qitiladi.Kafedraning ilmiy yo‘nalishi – “Xorijiy tillarni o‘qitishda lingvistik va metodik asoslar” bo‘lib, professor-o‘qituvchilar shu yo‘nalishda ilmiy izlanishlar olib boradi. Shu bilan birga, 5 nafar mustaqil ilmiy xodim shu mavzuda dissertatsiya yozmoqda.Kafedra o‘qituvchilari iqtidorli talabalar bilan ishlashga alohida e’tibor qaratadi. Iqtidorli talabalar uchun kafedrada 2 ta maxsus klub tashkil etilgan. Kafedra, shuningdek, Prezidentning “Yangi O‘zbekiston taraqqiyotida ta’lim va fan rivojini ta’minlash chora-tadbirlari to‘g‘risida”gi farmoni va “Ta’lim tizimini yanada takomillashtirishga oid qo‘shimcha chora-tadbirlar to‘g‘risida”gi qaroriga binoan Narpay tumanidagi maktablar bilan hamkorlik olib boradi. Ushbu hamkorlik doirasida maktab o‘qituvchilarining malakasini oshirish, shuningdek, maktab o‘quvchilari orasida xorijiy tillarni o‘rganishni ommalashtirishga qaratilgan tadbirlar amalga oshirilmoqda.Ta’limning izchilligi va uzluksizligini ta’minlash maqsadida kafedra Narpay xizmat ko‘rsatish texnikumi bilan o‘quv-uslubiy hamkorlik shartnomalari imzolagan. Talabalarning oliy ta’lim muassasalariga kirish imkoniyatini oshirish va bitiruvchilarning bandligini ta’minlash maqsadida ish beruvchi korxona va tashkilotlar bilan innovatsion hamkorlik yo‘lga qo‘yilgan.Ilmiy faoliyat talabalarning o‘zlarini rivojlantirishlarida katta ahamiyatga ega. Shu sababli, ilmiy salohiyatni oshirish uchun doimiy faoliyat yurituvchi klublar tashkil etilgan. Ushbu klublar talabalar ilmiy izlanish olib borishlariga yordam beradi. Fakultetda o‘qituvchilar, talabalar va iqtidorli talabalar bilan ishlash tizimi yo‘lga qo‘yilgan bo‘lib, tilshunoslikning turli sohalarida seminarlar, davra suhbatlari va muloqotlar o‘tkaziladi. Talabalar o‘z qiziqishlariga ko‘ra turli mavzular bo‘yicha klublarga birlashtiriladi va rahbarlar tayinlanadi.Shu jumladan, talabalarimiz jamiyatning turli jabhalarida ko‘zga ko‘rinarli natijalarga erishib kelmoqda. Masalan, 2023-2024-o‘quv yilida talabalardan Nafisa Boboyeva va Durdona Akramqulovalar o‘zlarining maqolalari bilan Qozog‘istonda bo‘lib o‘tgan “Oltin qalam sohibasi 2024” ilmiy-amaliy ko‘rik tanlovida faol ishtirok etib, faxrli o‘rinlarni qo‘lga kiritdi. Faol talabalarimizdan yana biri Dilshod Sultonov Amerikaning “Yuong council” S+5 loyihalarida doimiy ishtirok etib kelmoqda. Joriy yilning 14 oktyabr kuni fakultet talabasi Mohigul Abdumansurova “MDH yetakchilari” xalqaro ilmiy-amaliy tanlovida  o‘z maqolalari bilan qatnashib, g‘olib deb topildi va “Lideri SNG” nomli ko‘krak nishoni bilan taqdirlandi.Talabalar uchun fakultetda Intellektual klub “Space X”, “Quvnoqlar va zukkolar” klubi, “Digital Dives”, “Reader’s club”, “IELTS LEARNERS” kabi to‘garaklar faoliyat yuritadi. Ushbu to‘garaklar talabalarning bo‘sh vaqtlarini mazmunli o‘tkazishlariga xizmat qiladi va ularning intellektual va ijodiy rivojiga yordam beradi.Husniddin MAMANIYoZOV,fakultet dekani."
"
                                Ta’lim                            ","
                    Samarqand davlat chet tillar instituti – yurtimiz va xorijda o‘z o‘rniga ega oliy ta’lim muassasasi bo‘ladi                ",,"Vatanimiz mustaqilligining natijasi o‘laroq tashkil etilgan Samarqand davlat chet tillar instituti 30 yoshga to‘ldi. O‘tgan davr mobaynida institut shakllanish bosqichini bosib o‘tib, bugun yurtimizdagi ko‘zga ko‘ringan oliy ta’lim muassasalaridan biriga aylandi. Instituti rektori Bahodir XOLIQOV bilan suhbatimiz institutning 30 yillik faoliyati, erishilgan yutuqlar, amalga oshirilayotgan ishlar va kelgusi rejalar haqida bo‘ldi.– Bitta fakultet negizida tashkil etilgan institut o‘tgan 30 yil ichida to‘la shakllanib, respublikamizdagi nufuzli oliy ta’lim muassasalaridan biriga aylandi. Lekin buning zamirida qancha mehnat, zahmat borligini shu dargohda faoliyat yuritayotganlar boshqalardan ko‘ra teranroq anglaydi. Siz ham, garchi joriy yilda institutga rahbar bo‘lib kelgan bo‘lsangiz-da, bundan avval shu institut faoliyati bilan yaxshi tanish ta’lim sohasi vakili sifatida institut bosib o‘tgan yo‘l haqida nimalar deya olasiz?– Chet tillar sohasida kadrlar tayyorlashni jadallashtirish, mintaqadagi korxonalar va muassasalarning kengayib borayotgan xalqaro aloqalarni yuqori malakali mutaxassislar bilan ta’minlash maqsadida 1994 yil 8 noyabrda “Samarqand davlat chet tillar institutini tashkil etish to‘g‘risida” Prezident farmoni qabul qilingan edi.Ana shu voqelikka bu yil 30 yil to‘ldi. Samarqand davlat universitetining tegishli fakulteti negizida tashkil etilgan institutda dastlabki yillarda nemis filologiyasi, ingliz filologiyasi, fransuz filologiyasi va maktabgacha tarbiya fakultetlari hamda ikkinchi til, falsafa va iqtisod, umumiy tilshunoslik, jahon adabiyoti kafedralari faoliyat ko‘rsatgan. 500 nafar atrofida talaba tahsil olgan.Institutimiz jamoasining yillar davomida orttirgan tajribasi, to‘plagan malakasi, ko‘rsatgan fidoyiliklari natijasida ana shu yangi ilm-ma’rifat maskani o‘z o‘rniga ega bo‘lgan oliy o‘quv yurti sifatida e’tirofga sazovor bo‘ldi. Bugunga kelib Samarqand davlat chet tillar instituti 13 ming nafarga yaqin talaba tahsil olayotgan, faqatgina O‘zbekistonda emas, xorijda ham tanilgan oliy ta’lim muassasalaridan biriga aylandi. Institutimiz nafaqat Samarqand, balki Navoiy, Buxoro, Jizzax, Qashqadaryo va Surxondaryo viloyatlari uchun xorijiy til mutaxassislarini tayyorlovchi yetakchi ta’lim dargohiga aylandi.Bugun institutimiz tashkil etilganidan faoliyat yuritib, uning rivojiga ulkan hissa qo‘shgan Berdiqul Tursunov, Muhammadjon Mamatov, Inoyatulla Suvonqulov, Anatoliy Bushuy, Poshali Usmon, Ne’mat Turniyozov, O‘g‘iloy Otavaliyeva, Muhammadjon Xolbekov, Abdumurod Ko‘chiboyev, Nuriddin Begaliyev, Ermat Iskandarov singari ustozlarni (oxiratlari obod bo‘lsin!) faxr bilan yodga olamiz. Ayni paytda ham biz bilan hamkorlik qilayotgan, birga ishlayotgan Yusuf Abdullayev, Shahriyor Safarov, Shuhrat Sirojiddinov, G‘anisher Rahimov, Ilhomjon To‘xtasinov, Ashur Yaxshiyev, Muxtor Begmatov, Ibodulla Ilyosov, Muyassar Mahmudova, Mustafo Bozorov kabi olimlarimiz mehnatini qadrlaymiz.Hozir institutimizda 8 ta fakultet, 25 ta kafedra faoliyat ko‘rsatmoqda. 19 ta ta’lim yo‘nalishi, 16 ta magistratura mutaxassisliklari bo‘yicha kadrlar tayyorlanmoqda. Mehnat bozoridagi talab va ehtiyojdan kelib chiqib, joriy o‘quv yilidan turizm va mehmondo‘stlik ta’lim yo‘nalishi ochildi. Mazkur ta’lim yo‘nalishlari va mutaxassisliklarida 12500 nafardan ziyod bakalavr, 400 nafarga yaqin magistr tahsil olmoqda. Ularga saboq berayotgan 553 nafar professor-o‘qituvchilarimizning 161 nafari ilmiy darajaga ega. Jumladan, 36 nafar fan doktori, professor, 125 nafar fan nomzodi, falsafa doktori (PhD), dotsentlardir. 405 nafar xorijiy tillardan dars beradigan o‘qituvchilarimiz C2, C1, B2 til bilish sertifikatiga ega. Professor-o‘qituvchilar muntazam ravishda respublikamizdagi malaka oshirish markazlari hamda xorijiy oliy ta’lim muassasalarida o‘z malakalarini oshirib kelmoqda. Birgina joriy yilda 54 nafar o‘qituvchimiz yurtimizda, 19 nafari xorijda malaka oshirdi. Ta’lim sifatini oshirish maqsadida keyingi ikki yilda 54 nafar xorijlik mutaxassis ishga jalb qilindi.– Ta’limning natijasi sifat va samaradorlik bilan o‘lchanadi. Bu esa bevosita moddiy-texnik bazaga bog‘liq. Institutga moliyaviy mustaqillik berilishi bu imkoniyatlarni kengaytirishga qanchalik ta’sir ko‘rsatdi?– Institutga moliyaviy mustaqillik berilishi ta’lim sifati va samaradorligi oshishiga katta turtki berdi, desak xato bo‘lmaydi. Chet tili mutaxassislariga bo‘lgan ehtiyojdan kelib chiqib, davlatimiz rahbarining tashabbusi bilan 2021-2022-o‘quv yilidan boshlab Narpay va Payariq tumanlarida institut filiallari ochilib, xorijiy tillar fakultetlari faoliyati yo‘lga qo‘yildi. Hozirgi kunda mazkur fakultetlarda uch yo‘nalish bo‘yicha 580 nafardan ortiq talaba tahsil olmoqda. Bu fakultetlar uchun ikki tumanda ham sobiq kollej binolari ajratilib, o‘tgan davr mobaynida talabalar va professor-o‘qituvchilar uchun zarur sharoitlar yaratildi, talabalar turar joylari qurildi.Bundan tashqari, ayni paytda Samarqand tumani markazi bo‘lgan Gulobod qo‘rg‘onida ham institut uchun yana bir bino ajratilib, rekonstruksiya ishlari olib borilmoqda. Bu yerda ming o‘rinli o‘quv binosi, shuningdek, talabalar turar joylari tashkil etilmoqda.Joriy o‘quv yili avvalida institutimizning 2 ming o‘rinli yangi o‘quv binosi foydalanishga topshirildi. 74 milliard 287 million so‘m mablag‘ hisobidan bunyod etilgan 7 qavatli binoda 85 ta o‘quv xonasi, zamonaviy axborot texnologiyalari bilan jihozlangan 300 o‘rinli mustaqil ta’lim xonasi, 320 o‘rinli faollar zali, axborot-resurs markazi, 2 ta sinxron tarjima amaliyoti xonasi, muzey, konferensiyalar zali hamda sport va ma’naviy-ma’rifiy tadbirlarga mo‘ljallangan 5 ta xona mavjud. Mazkur binoda uchta fakultet talabalari tahsil olishmoqda.Umuman, dastlab bittagina o‘quv binosida faoliyat boshlagan institutimizda hozirda o‘quv binolari soni 7 taga, talabalar turarjoylari 5 taga yetdi. Yaqin yillarda bu raqamlar yanada oshishi kutilmoqda. Buning uchun institutning iqtisodiy imkoniyatlari ham, ilmiy salohiyati ham yetarli. Bu, albatta, davlatimiz rahbari boshchiligida oliy ta’lim tizimida amalga oshirilayotgan islohotlar, oliy o‘quv yurtlariga moliyaviy va akademik mustaqillik berilishi samarasidir.Qabul kvotalarining oshirilishi, institut uchun ajratilayotgan mablag‘lar, xorijiy grantlar, ta’lim jarayoni, o‘quv dasturlari bugungi kun talablari asosida yo‘lga qo‘yilgan. Ta’lim kredit-modul tizimi asosida tashkil etilgan. Boshqaruv va ta’lim tizimini raqamlashtirish maqsadida 2020-2021-o‘quv yilidan o‘quv jarayonlari HEMIS axborot-boshqaruv tizimida olib borilmoqda. Natijada o‘quv jarayoni to‘liq elektronlashtirilib, dars jadvallari, reyting daftarchasi, akademik guruh jurnali, talabalar davomati, nazoratlar jadvali, qaydnomalar, to‘lov-shartnomalari mazkur tizim orqali elektron shaklda yuritilmoqda.Talabalarga “Yagona darcha” tamoyili asosida markazlashgan holda bir joydan xizmat ko‘rsatish maqsadida “Registrator ofisi” faoliyati yo‘lga qo‘yilgan.Talabalarga keng imkoniyat berish, ularning startap loyihalarini qo‘llab-quvvatlash maqsadida “Inkubation and acceleration senter” va yana boshqa qator loyihalar amalga oshirib kelinmoqda.Ta’lim sifatini oshirish va chet tillarini o‘qitishni yanada takomillashtirish maqsadida Britaniya kengashi bilan hamkorlikda PRESETT dasturi amalga oshirilmoqda. Ushbu dastur bo‘yicha talabalarga zamonaviy texnologiyalar va innovatsion usullar yordamida darslar tashkil etiladi. Dars jarayonida didaktik o‘yinlar, multimedia vositalarini va internet manbalarini qo‘llash, CYeFR talablarida belgilangan to‘rt kompetensiyalarni jadal rivojlantirish maqsadida FLIPPED LEARNING, DOGME, HYBRID, “Zinama-zina”, “Charxpalak”, “3x4”, “Muammo”, “SWOT”, “FSMU”, “Muloqot”, “Skarabey” kabi yangicha pedagogik texnologiyalardan keng foydalanilmoqda. Shuningdek, ma’ruza va amaliy darslarda “Blis-so‘rov”, “Debat”, “Chorraha”, “Reja”, “Rotatsiya”, “Modellashtirish”, “Klaster”, “Muammoli vaziyat” kabi interfaol metodlar qo‘llanilmoqda.Institutda bugungi kunda beshta yo‘nalish bo‘yicha ilmiy-tadqiqot maktabi faoliyat olib boryapti. Bu institut jamoasining ilmiy salohiyati yildan-yilga oshib borayotganidan dalolatdir. Professor-o‘qituvchilar tomonidan yaratilgan ko‘plab o‘quv qo‘llanmalar, darsliklar va ilmiy maqolalarning asosiy qismi xorijiy jurnallarda nashr qilindi. Institutning o‘zida 3 ta ilmiy jurnal mavjud. Yaqinda yana 2 ta ilmiy jurnalni tashkil etish ilmiy kengash tomonidan tasdiqlandi. Endi institutimiz ilmiy jurnallari soni 5 tani tashkil etmoqda. 52 ta ilmiy ishlanmaga Intellektual mulk agentligi tomonidan mualliflik guvohnomalari berilgan.Yoshlarning ilm-fan va innovatsiya sohasidagi tashabbuslarini qo‘llab-quvvatlash hamda yoshlar akademiyasi faoliyatini tubdan takomillashtirish maqsadida o‘tgan o‘quv yilida “Yoshlar akademiyasi liderlari” klubi tashkil etilgandi. Klub orqali talabalarning ilmiy sohadagi bilim va tajribalarini oshirish, ilmiy tadqiqotlar olib borishlari uchun ko‘nikmaga ega bo‘lishlariga e’tibor qaratildi. Har bir fakultetdan tanlangan nomzodlar bilan alohida-alohida ishlandi. Ularning bilim va ko‘nikmalari oshirildi. Natijada bu talabalar o‘zlarining liderlik qobiliyatlarini namoyon etib, boshqalarga namuna bo‘lib kelishmoqda.Yaqinda institutimizda “Yosh olimlar jamiyati” tashkil etildi. Yoshlarni ilm o‘rganishga, ilmiy tadqiqot ishlarini olib borishlari uchun ko‘nikmalarga ega bo‘lishlariga imkoniyat yaratildi. “Ustoz – shogird” an’analariga asosan iqtidorli talabalar ustozlarga biriktirildi. Ayni kunlarda ilmga chanqoq va iqtidorli talabalar ishtirokida “Talabalar ilmiy konferensiyasi” tashkil etilmoqda. Unda ellik nafardan ortiq talabaning ilmiy maqolalari to‘planib, nashrga tayyorlanyapti.– Bugungi kunda institut professor-o‘qituvchilari viloyat miqyosidagi xayrli ishlarga bosh qo‘shayotgani haqida ommaviy axborot vositalari, ijtimoiy tarmoqlar orqali o‘qiyapmiz. Jumladan, Nurobod va Qo‘shrabot tumanlaridagi maktablarga amaliy yordam berilayotgan ekan...– Ha, shunday. Hozirda viloyatimizning olis hududlaridagi ta’lim samaradorligi past bo‘lgan umumiy o‘rta ta’lim maktablariga o‘quv-uslubiy jihatdan yordam ko‘rsatishga alohida e’tibor qaratilmoqda. Jumladan, Nurobod tumanidagi 16 ta maktabda institut professor-o‘qituvchilari tomonidan mahorat saboqlari tashkil etilmoqda, o‘qituvchilar tajribasi oshirilmoqda. Qo‘shrabot tumanida esa kam ta’minlangan oilalar farzandlari, xorijiy davlatlarga ishlash maqsadida ketayotgan fuqarolar uchun chet tillarni o‘qitishga mo‘ljallangan ikkita o‘quv markazi tashkil etildi. O‘quv markazlari institutimiz tomonidan jihozlar, o‘quv adabiyotlar, ko‘rgazmali vositalar, zamonaviy axborot texnologiyalari bilan ta’minlandi. Markazlar tinglovchilariga professor-o‘qituvchilarimiz tomonidan ingliz, nemis va koreys tillari o‘qitilmoqda.– Tabiiyki, chet tillar instituti boshqa oliy ta’lim muassasalariga nisbatan ham ko‘proq xalqaro hamkorlikka e’tibor qaratishi zarur. Bu boradagi ishlar haqida nima deya olasiz?– Dunyoning nufuzli oliy o‘quv yurtlari bilan hamkorlik, professor-o‘qituvchilar va talabalar almashinuvi institut istiqbolini belgilaydi. Hozirgi kunda institutimiz dunyoning rivojlangan davlatlari - AQSh, Germaniya, Fransiya, Italiya, Ispaniya, Turkiya, Janubiy Koreya, Yaponiya va Xitoyning nufuzli universitetlari bilan hamkorlik qilmoqda. Fransiyaning Puate universiteti, Ispaniyaning Kadis, Kastillya La-Mancha universitetlari, Germaniyaning Myunxen til va tarjima universiteti hamda Turkiyaning Burdur Mehmet Akif Ersoy va Hajettepe universitetlari bilan Yerasmus+ dasturining “Xalqaro kredit mobilligi” yo‘nalishlarida loyihalar amalga oshirilmoqda. Shuningdek, AQSh, Germaniya, Italiya, Xitoy va Fransiyaning O‘zbekistondagi elchixonalari hamda KOICA, “American Council”, Toshkentdagi Gyote instituti kabi xalqaro tashkilotlar bilan ham mustahkam hamkorlik o‘rnatilgan.2014 yilda Shanxay xorijiy tillar universiteti va Samarqand davlat chet tillar instituti o‘rtasida imzolangan o‘zaro hamkorlik shartnomasiga muvofiq institutimiz qoshida Konfutsiy instituti tashkil etildi. Bu yerda har yili 100 nafardan ortiq turli yoshdagi tinglovchilar xitoy tilini o‘rganmoqda. 2017 yilning may oyida mazkur institut hamda XXRning ZTE shirkati hamkorligida zamonaviy axborot-kommunikatsiya texnologiyalari bilan jihozlangan “Intellektual sinf” o‘quv xonasi, 2018 yilda esa zamonaviy “Sinxron tarjima auditoriyasi” tashkil etildi. Ayni paytda mazkur institutda 2 nafar mahalliy o‘qituvchi hamda XXRning turli universitetlari tavsiyasiga muvofiq kelgan 6 nafar xitoylik professor-o‘qituvchi samarali faoliyat olib bormoqda.2022-2024 yillarda AQShning yurtimizdagi elchixonasi hamda Xalqaro ta’lim bo‘yicha Amerika Kengashi bilan hamkorlikda “English Accyess Microscholarship Program” loyihasi tashkil etilgandi. Loyiha doirasida viloyatimiz shahar va tumanlaridagi maktablardan 33 nafar iqtidorli o‘quvchi tanlov asosida saralab olinib, ular uchun bepul ingliz tili kurslari tashkil etildi. Mazkur loyihada institutning 4 nafar ingliz tili fani o‘qituvchisi ishtirok etdi.Har yili avgust oyida o‘nlab xorijlik talabalar uchun institutimizda Germaniyaning DAAD tashkiloti bilan hamkorlikda o‘zbek tili va madaniyatini o‘rgatishga qaratilgan yozgi maktab loyihasi amalga oshirib kelinmoqda.2023-2024-o‘quv yilida turli xorijiy grantlar asosida 40 nafarga yaqin professor-o‘qituvchi va 30 nafarga yaqin talabamiz xorijiy hamkor universitetlarda tahsil oldi, stajirovka o‘tadi, malaka oshirdi.Yaqinda xorij safaridan qaytdim. Institutimiz delegatsiyasi Lotin Amerikasining eng katta va nufuzli universitetlaridan biri bo‘lgan Mexiko milliy avtonom universiteti va Meksikaning Toluka shahridagi Mexiko shtati avtonom universitetida bo‘lib, mazkur nufuzli oliy o‘quv yurtlari rahbariyati bilan hamkorlik memorandumlarini imzoladik. Bundan oldinroq Yaponiyaning Nara prefekturasi gubernatori janob Makoto Yamashita hamda Nara prefekturasi universiteti prezidenti janob Okyudo Masamilar boshchiligidagi yapon delegatsiyasi Samarqand davlat chet tillar instituti mehmoni bo‘lishgandi. Delegatsiya rahbariyati bilan ikki tomonlama hamkorlikni yo‘lga qo‘yish, akademik mobillikni rivojlantirish masalalari ko‘rib chiqilgandi. Har uchala hamkor oliy o‘quv yurti bilan talabalar va professor-o‘qituvchilar almashinuvi hamda ilmiy-pedagogik aloqalar yo‘lga qo‘yiladi. Endi o‘qituvchilarimiz Yaponiya va Meksikada tajriba-stajirovkalarga yuboriladi, talabalarimiz akademik mobillik dasturlarida qatnashish imkoniyatiga ega bo‘lishadi.– Har bir oliy o‘quv yurti bugun dunyoning nufuzli oliy ta’lim muassasalari reytingiga kirishni maqsad qilgan. Samarqand davlat chet tillar instituti-chi? Institutni qachon shunday ro‘yxatlarda ko‘rishimiz mumkin?- Hozirgi kunda O‘zbekiston oliy ta’lim muassasalari jahon ilm-fan va ta’lim makonida o‘z nufuzini oshirib bormoqda. Chunki, oliy ta’lim muassasalari muvaffaqiyatining asosiy ko‘rsatkichlari global reytingdir. Institut jamoasi reytingni ko‘tarish uchun zarur bo‘lgan talablar ustida ishlash vazifasini sidqidildan bajarib kelmoqda. Mana shu sa’y-harakatlar natijasida 2030 yilga borib Samarqand davlat chet tillar instituti xalqaro e’tirof etilgan ta’lim muassasalari reytingida 1000 talikdan o‘rin olishni maqsad qilgan. Joriy yil institutimiz Times higher education reyting tizimi natijalariga ko‘ra, 1001-1500 ga kirdi. Ishonamanki, jamoamiz xalqaro e’tirof etilgan ta’lim muassasalari reytingida 1000 talikdan o‘rin olish maqsadi yo‘lida hamjihat bo‘lib harakat qiladi.Fursatdan foydalanib, Samarqand davlat chet tillar institutida saboq olib, ayni paytda mamlakatimiz va xorijda mehnat faoliyatini olib borayotgan sobiq bitiruvchilarimiz, ushbu dargohda mehnat qilgan professor-o‘qituvchilar va bugungi jamoamiz hamda barcha talabalarimizni ilm dargohimizning o‘ttiz yilligi bilan tabriklayman!G‘olib HASANOV suhbatlashdi."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
"
                                Samarqand                            ","
                    Bayroqdan qanday foydalanish kerakligi haqidagi qoidalarni bilasizmi?                ",,"Bayroq – davlat suverenitetini belgilaydigan ramzlardan biridir.Hamma joyda davlat bayroqlarining turi va ulardan foydalanish qoidalari qonun bilan tartibga solinadi. Davlat bayrog‘iga hurmatsizlik, hurmatsizlik bilan munosabatda bo‘lish, uni masxara qilish barcha mamlakatlarda qonun bilan jazolanadi.O‘zbekiston mustaqillikka erishganining dastlabki yilidanoq mamlakat suverenitetining muhim belgisi – Davlat bayrog‘iga ega bo‘ldi. 1991 yil 18 noyabr kuni «O‘zbekiston Respublikasining Davlat bayrog‘i to‘g‘risida»gi Qonun qabul qilindi.Mazkur Qonunda bayroqdan foydalanish qoidalari belgilab qo‘yilgan. Jumladan, O‘zbekiston Respublikasi Davlat bayrog‘ining elementlarini nodavlat tashkilotlari hujjatlarining rekvizitlari yoki reklama materiallariga kiritilishiga yo‘l qo‘yilmaydi.O‘zbekiston Respublikasi Davlat bayrog‘ining tasviri tushirilgan belgilardan ishlab chiqarilayotgan yoki realizatsiya qilinayotgan tovarlarni (ishlarni, xizmatlarni) o‘tkazish uchun tijorat maqsadlarida foydalanish mumkin emas, bundan O‘zbekiston Respublikasining Davlat bayrog‘iga nisbatan hurmatni ta’minlagan holda uning tasviri tushirilgan belgilardan ustki kiyim-boshni bezatish yoki O‘zbekiston Respublikasiga tegishlilikni belgilash maqsadida foydalanish mustasno.O‘zbekiston Respublikasining Davlat bayrog‘iga nisbatan hurmatsiz munosabatda bo‘lishga, shu jumladan:- O‘zbekiston Respublikasining Davlat bayrog‘idan va uning tasviri tushirilgan belgilardan yirtilgan, ifloslangan, teshilgan, rangi o‘chgan holda va boshqa noma’qul tarzda foydalanishga;- O‘zbekiston Respublikasining Davlat bayrog‘idan biror-bir narsa uchun ustki yoping‘ich sifatida foydalanishga;- O‘zbekiston Respublikasining Davlat bayrog‘ini stollarga, o‘rindiqlarga, stullarga to‘shashga yoki uning tasvirini tushirishga va undan qoplama sifatida foydalanishga, shuningdek uni o‘tiriladigan boshqa joylarga yoki oyoq ostiga to‘shashga yoki uning tasvirini tushirishga;- O‘zbekiston Respublikasining Davlat bayrog‘idan kiyim-bosh, dastro‘mol yoki ko‘rpa-to‘shak sifatida, shuningdek buyumlarni saqlash va tashish uchun foydalanishga;- O‘zbekiston Respublikasi Davlat bayrog‘ining tasviri tushirilgan belgilarni poyabzalga, dastro‘molga, ko‘rpa-to‘shakka, ichki kiyimga, sochiqlarga, qutilarga (o‘rovlarga), bir marta foydalanish va tashlab yuborish uchun mo‘ljallangan buyumlarga bosib chiqarishga yoki uning tasvirini boshqacha tarzda tushirishga;- O‘zbekiston Respublikasining Davlat bayrog‘idan va uning tasviri tushirilgan belgilardan odob-axloq qoidalari va jamiyatda yurish-turish qoidalariga zid ravishda yoxud ularni tahqirlash hisoblanadigan boshqacha tarzda foydalanishga yo‘l qo‘yilmaydi.Davlat bayrog‘i binolarning asosiy kirish joyida yoki buning uchun maqbul bo‘lgan boshqa joyda, yoxud tegishli tutqichi bo‘lgan dastada, yo bo‘lmasa flagshtokda bayroqning dastasi binoning old tomoni bilan ko‘pi bilan 45 gradusli burchak hosil qiladigan tarzda ko‘tariladi.Ko‘tarib qo‘yilgan Davlat bayrog‘ining matosi yer sathidan kamida 2,5 metr balandlikda bo‘lishi kerak.Bayroqdan va uning tasviri tushirilgan belgilardan butun (yirtilmagan, teshilmagan), toza (ifloslanmagan), rangi o‘chmagan holda va ma’qul tarzda foydalanish uchun mas’uliyat ushbu Qonunga muvofiq O‘zbekiston Respublikasining Davlat bayrog‘idan va uning tasviri tushirilgan belgilardan foydalanadigan jismoniy va yuridik shaxslarning, shu jumladan davlat organlarining zimmasiga yuklatiladi.O‘zbekiston Respublikasining Davlat bayrog‘i to‘g‘risidagi qonunchiligini buzganlikda aybdor shaxslar belgilangan tartibda javobgar bo‘ladi.Ma’muriy javobgarlik to‘g‘risidagi kodeksning 2031-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasi to‘g‘risidagi qonunchilikni buzish, —fuqarolarga bazaviy hisoblash miqdorining uch baravarigacha, mansabdor shaxslarga esa — uch baravaridan yetti baravarigacha miqdorda jarima solishga sabab bo‘ladi.Xuddi shunday huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, —fuqarolarga bazaviy hisoblash miqdorining uch baravaridan besh baravarigacha, mansabdor shaxslarga esa — yetti baravaridan o‘n baravarigacha miqdorda jarima solishga sabab bo‘ladi.Jinoyat kodeksining 215-moddasiga ko‘ra, O‘zbekiston Respublikasi yoki Qoraqalpog‘iston Respublikasining Davlat bayrog‘i, Davlat gerbi yoxud Davlat madhiyasiga hurmatsizlik qilish —bazaviy hisoblash miqdorining yigirma besh baravarigacha miqdorda jarima yoki uch yuz oltmish soatgacha majburiy jamoat ishlari yoxud uch yilgacha axloq tuzatish ishlari bilan jazolanadi.Xulosa o‘rnida, vatan himoyasi uchun harbiy qasamyod qilayotgan o‘g‘il-qizlar bayrog‘imiz oldida tiz cho‘kib, uni ko‘zlariga suradi. Ozodligimiz, iftixorimiz va g‘ururimiz, muqaddas qadriyatlarimiz ramzi bo‘lgan bayrog‘imiz har birimizga fuqarolik burchi va mas’uliyatini yuklaydi. Bayroqqa bo‘lgan munosabatidan kishining Vatanga bo‘lgan hurmatini bilib olish mumkin.Feruz Karimov,Samarqand viloyat sudi sudyasi."
"
                                Samarqand                            ","
                    Yangi avtoboshbekatlarning qurilishi qachon boshlanadi?                ",,"Keyingi yillarda Samarqandni 1 million aholi yashovchi shaharga aylantirishga bo‘lgan harakatlar jadallik davom etmoqda. Shahar va shahar atrofida ko‘p qavatli uylar, xiyobon, istirohat bog‘lari, ta’lim va tibbiyot muassasalari bunyod etilyapti.Biroq, ulkan shaharga kirib kelayotgan aholining shahar ko‘chalarida erkin harakatlanishi, ko‘zlagan manziliga ko‘p vaqt sarflamay yetib olishi uchun jamoat transporti xizmati sifatini oshirish lozim.Prezidentimizning 2023 yil 16 fevraldagi “Jamoat transporti tizimini isloh qilish chora-tadbirlari to‘g‘risida”gi hamda viloyat hokimining qarori asosida jamoat transportida aholiga xizmat ko‘rsatishni yaxshilash, yo‘nalishlar tarmog‘ini kengaytirish, avtoboshbekatlar qurish, zamonaviy avtobuslar xarid qilish borasida keng ko‘lamli ishlar amalga oshirilmoqda.- Samarqand shahrining Cho‘ponota hududidagi Samarqand xalqaro avtoshohbekati yil oxirigacha ishga tushirilib, jamoat transportlarini qabul qilishni boshlaydi, - deydi viloyat transport boshqarmasi bosh mutaxassisi Bunyod Qo‘shoqov. – Urgut va Toyloq tumanlariga qatnovchi transport vositalari va yo‘lovchilar uchun Samarqand tumanining Chumchuqli mahallasi hududida, Oqdaryo, Payariq, Ishtixon, Qo‘shrabot tumanlari uchun O‘zbekkent mahallasida hamda tumandagi Parrandachilik mahallasi (Qarshi aylanma yo‘li) hududida, Kattaqo‘rg‘on, Nurobod tumanlaridan keluvchilar uchun Past Darg‘om tumanida avtoboshbekat qurilishi rejalashtirilgan edi. Biroq oradan ikki yildan ziyod vaqt o‘tayotgan bo‘lsa-da, bu boradagi ishlar boshlangani yo‘q. Ayrimlarida haligacha tender savdolari tashkil etilmagan bo‘lsa, ba’zisida ijaraga olingan yer maydonlari o‘lchab berilmagan.Samarqand tumanidagi O‘zbekkenti mahallasida (Motrid aylanma yo‘li) avtoboshbekat, logistika markazi, supermarket, muz saroyi, motel hamda bolalar maydonchasi va boshqa ob’yektlar uchun 11 gektar yer maydoni ajratilgan bo‘lib, “Urgut avto sentr” MChJ tomonidan bunyodkorlik ishlari olib borilmoqda. Qurilish ob’yektida 10 dan ziyod maxsus texnika va 30 nafarga yaqin quruvchilar mehnat qilmoqda.- Ayni vaqtda poydevor yotqizish ishlarini olib boryapmiz, - deydi qurilish korxonasi rahbari Jur’at Ismatov. – Bunyodkorlik ishlariga 406 milliard so‘m mablag‘ ajratish ko‘zda tutilgan. Bu borada Xitoy va Rossiya davlatlaridagi investorlar bilan hamkorlik o‘rnatganmiz. Joriy yil yakunigacha ular ajratgan 17 million AQSh dollari kelib tushadi. Majmuadan tashqari shu hududda 17 ta ko‘p qavatli uy-joy quriladi.Chumchuqli mahallasida avtoboshbekat uchun ajratilgan qariyb 2 gektar maydon ""Interagro zo‘r panel"" MChJ tomonidan ijaraga olinib, sentyabr oyida qurilish ishlari boshlanishi kerak edi. Ammo turli bahonalar bilan ishlar ortga surilmoqda.- Joriy yilning iyul oyida avtoboshbekat va avtoturargoh qurishga mo‘ljallangan yer maydoni uchun o‘tkazilgan elektron auksionda g‘olib chiqqan edik, - deydi ""Interagro zo‘r panel"" MChJ rahbari Xurshid Abbosov. – Biroq, shu paytgacha bu yerga egalik qilib kelgan korxona tomonidan paysalga solib, bizga maydon o‘lchab berilgani yo‘q. Agar ajratib berilsagina qurilishni boshlab yuboramiz.Samarqand tumanidagi Parrandachilik mahallasi (Qarshi aylanma yo‘li), “Ohalik bog‘lari” MChJ hududidagi ajratilgan maydonda ham “Parrandachilik” avtoboshbekati qurilishi boshlangan emas.- Viloyat hokimining qarori bilan tumanimiz hududida uchta avtoboshbekat qurilishi ko‘zda tutilgan edi, - deydi Samarqand tumani hokimining qurilish va uy-joy kommunal masalalari bo‘yicha o‘rinbosari vazifasini bajaruvchi Tal’at G‘aybullayev. – “Universal proekt plus” MChJ tomonidan ishlab chiqilgan loyiha viloyat qurilish bosh boshqarmasi huzuridagi arxitektura va shaharsozlik kengashi tomonidan ma’qullangan. Hozirda tender tanlovlari o‘tkazilishi bilan ishlari boshlab yuboriladi.- Ba’zi kunlari ko‘chaga odam sig‘may ketadi, - deydi Parrandachilik mahallasida yashovchi Latif Hamroyev. - Yo‘lovchilar chorrahada turib olib taksi to‘xtatishadi, bu holat boshqa transport vositalari harakatiga xalaqit beryapti. Agar bu yerda avtoboshbekat qurilsa, nafaqat Nurobod tumani, balki Qashqadaryo, Surxondaryo, Buxoro va Navoiy viloyatlariga ham avtobuslar qatnovini yo‘lga qo‘yish mumkin.Viloyat transport boshqarmasidan olingan ma’lumotlarga ko‘ra, bugungi kunda turli yo‘nalishdagi 50 dan ziyod avtobus kirib o‘tadigan “Xazora” avtoboshbekati ham boshqa hududiga ko‘chirilishi belgilangan. Mazkur hududda aholi gavjumligi va yirik bozor joylashganligini e’tiborga olib, Samarqand shahrining Vatanparvar mahallasi hududida qurilishi ko‘zda tutilgan. Ayni vaqtda tabiiy gaz, elektr va aloqa kommunikatsiya tarmoqlarini ko‘chirish bo‘yicha tegishli tashkilotlardan xulosa olish masalalari hal etilmoqda.Bugun viloyatimiz jamoat transportida katta o‘zgarishlar bo‘lmoqda. Jumladan, xorijdan 100ga yaqin elektrobus keltirilyapti. Yo‘lovchi tashishda brutto shartnomasiga amal qilinmoqda. Eng muhimi, odamlar avtobuslarda harakatlanishni ma’qul ko‘rmoqda. Bu esa barcha qulayliklarga ega, zamonaviy avtoboshbekatlar zarurligini ko‘rsatib turibdi.Dilmurod TO‘XTAYeV."
"
                                Xorij                            ","
                    Bayden Ukrainaga Rossiya hududiga chuqur zarba berishga ruxsat berdi                ",,"AQSh prezidenti Jo Bayden o‘z muddatining oxirida Kiyev ko‘p oylardan beri so‘rab kelayotgan talabga ijobiy javob berdi: u Rossiyaning ichki hududiga ATACMS ballistik-taktik raketalari bilan zarba berishga qo‘yilgan taqiqni bekor qildi. Bu haqda Amerikaning bir qancha gazetalari va telekompaniyalari Bayden ma’muriyatidagi anonim suhbatdoshlariga tayanib xabar berishdi.Aytilishicha, Bayden bu qarorga Shimoliy Koreya askarlarini Kursk viloyatidagi urushda Rossiyaga yordam berish uchun yuborganiga javoban qabul qilgan.Rasmiylardan birining aytishicha, bu chora qisman Pxenyanni qo‘shimcha askar yuborishdan qaytarishga qaratilgan. ""Shimoliy Koreya yetakchisi Kim Chen In birinchi bo‘linmalarni yuborish qimmatga tushgan xato ekanligini tushunishi kerak"", dedi rasmiy.Harbiy kuzatuvchilarning ta’kidlashicha, Rossiya hududiga raketa zarbalari berish Ukrainaga mudofaasini saqlab qolishga yordam bersa-da, urushda burilish nuqtasini keltirmaydi."
"
                                Maslahat                            ","
                    Pomidor va bodringni issiqxonada yetishtirish samarali agrotexnologiyalarni talab qiladi                ",,"Quyida asosiy qoidalar bilan tanishishingiz mumkin.Pomidor uchun ideal harorat kunduzi +22...+25°C, kechasi esa +16...+18°C. Bodring uchun kunduzi +25...+28°C, kechasi +18...+20°C.Haroratni nazorat qilish uchun ventilyasiya va isitish tizimlari kerak. Pomidor uchun nisbiy havo namligi 50-60 foiz. Bodring namlikni yaxshi ko‘radi – 70-80 foiz.Qishda qo‘shimcha yoritish (fitolampalar) o‘simliklar yaxshi o‘sishi uchun zarur. Kasalliklarga chidamli, issiqxona uchun mos navlarni tanlash kerak.Masalan, pomidor: ""Cherri"", ""Dina"", ""Bobcat"". Bodring: ""Marvarid"", ""German F1"", ""Zozulya"".Organik o‘g‘itlar (chirimagan go‘ng yoki kompost) va mineral o‘g‘itlar bilan boyitilgan tuproqdan foydalaning.Pomidor tuproqda neytral pH (6-7) talab qiladi, bodring esa biroz kislotali (5.5-6). Ko‘chatlarni 25-30 santimetr masofada ekish kerak (pomidor uchun).Bodringda esa butalar orasida 50 santimetr va qatorlar orasida 70 santimetr bo‘lishi lozim.Pomidorni har 5-7 kunda bir mart, bodringni esa haftada 2-3 marta sug‘orish lozim. Suv iliq bo‘lishi shart (+20...+25°C).Vegetatsiya davomida 3-4 marta organik va mineral o‘g‘itlar qo‘llang. Bodring tez o‘sadi, uni har 2 haftada o‘g‘itlash tavsiya etiladi.Pomidorni hosil bo‘lishiga qarab shakllantiring va butalarni bog‘lang. Bodringning bo‘g‘imlarini bog‘lab, to‘siqqa tarqating.Pomidor: fitoftora, kulrang chirish. Bodring: un shudring, o‘rgimchakkana.Himoya uchun biopreparatlar yoki fungitsidlar foydalaning.Agar barchasini to‘g‘ri bajarsangiz, hosilingiz mo‘l va sifatli bo‘ladi!"
"
                                O‘zbekiston                            ","
                    Bayroq so‘zi qanday paydo bo‘lgan?                ",,"Tilshunoslarning ta’kidlashicha, bayroq qadimgi turkchada baziraq, badiroq, batiroq tarzida ham qo‘llangan. Bayroq biror el-ulus, qavmning erkinlik belgisi bo‘lib, u baland joylarga, hukmdor chodiriga o‘rnatilib, sanchib qo‘yilgan. Uni tug‘, yalov, sanchoq (sanjoq) nomlari bilan ham ataganlar.Past Darg‘om tumanida Baqiroq va Sanchiqul mahallalari mavjud. Bu joy nomlarining xalq tomonidan atalishi bayroq nomi bilan bog‘liq. Baqiroq aslida qadimiy turkiy tilda baziroq, badiroq, batiroq, botirmoq, bayroq so‘zlarining talaffuzda o‘zgarish holatidir. Sanchiqul esa sanjoq, ya’ni bayroqni hukmdor qarorgohiga, baland tepalikka sanchib qo‘yish ma’nosidan olingan. Miloddan avvalgi IV-V asrlarda Kichik Osiyo shaharlarida yashab o‘tgan yunonlar yurtimiz aholisi, viloyatlari haqida ma’lumotlarga ega bo‘lishgan. Yozma manbalarda O‘zbekistonning ayrim viloyatlari ""ming shahar o‘lkasi"", ""baland bayroqli go‘zal davlat"", ""quyosh o‘lkasi"" kabi nomlar bilan mashhur. Rimlik tarixchi Pompey Trog baqtriyaliklar misrliklar bilan bahslasha oladilar, deb xabar qiladi.Yurtimizdagi qadimgi Baqtriya, Xorazm, So‘g‘diyona kabi davlatlar, sak, massaget, o‘g‘uz, qarluq, qipchoq, qavchin, barlos, orlot, jaloyir, saroy, qo‘ng‘irot, ming qabilalarining mustaqil ramzi - bayrog‘i bo‘lgan. Qo‘shin safida bayroq ko‘tarib boradigan shaxs bayroqdor deyilgan. Davlat bayrog‘i muqaddas sanaladi. Chunki u xalqning o‘tmishi, buguni, kelajagini o‘zida mujassam etgan Vatanning yorqin timsolidir. Davlat bayrog‘i mamlakat suverenitetining ramzi hisoblanib, u yer yuzining shu sarhadlarida mustaqil O‘zbekiston davlati borligini anglatadi.Sharifjon SAXATOV,Past Darg‘om tumanidagi 8-umumiy o‘rta ta’lim maktabi tarix fani o‘qituvchisi."
"
                                O'qing, qiziq!                            ","
                    O‘zbekiston tarixining qaysi davrida bayroq ko‘p marta o‘zgartirilgan?                ",,"Shubhasiz, O‘zbekiston SSR davrida.O‘zbekiston SSR bayrog‘i tarixi haqiqiy sarguzasht. Chunonchi, 1925-1952 yillar oralig‘ida bayroq sakkiz marta almashgan.1925-1927 yilgi bayroqqa arab va kirill harflarida «O‘zbekiston ijtimoiy sho‘ro jumhuriyati» so‘zlari qisqartma shaklda yozilgan.1927-1929 yilgi qizil bayroqda esa «O‘zbekiston ijtimoiy sho‘ro jumhuriyati» yozuvi arab xatidagi tojik tilida ham tushirilgan. Chunki bu vaqtda Tojikiston ASSR O‘zbekiston SSR tarkibida edi.1929 yilda lotin alifbosiga o‘tilishi munosabati bilan bayroqdagi o‘zbek va tojik tilidagi nomlar lotin alifbosiga o‘giriladi. Bunda davlat nomi «Øzvekistan çtma Şora Çymhyrijəti» (O‘zbekiston Ijtimoiy Sho‘ro Jumhuriyati) tarzida yoziladi va uning bosh harflari qisqartirib olinadi.1929 yil Tojikiston ASSR O‘zbekiston tarkibidan chiqariladi va bayroqdan tojik tilidagi davlat nomi olib tashlanadi.1934 yilda lotin yozuvidagi o‘zbek alifbosi yana isloh qilinadi va undan Ɵ, Y, harflari chiqariladi. Natijada bayroqdagi davlat nomining bosh harflari ham o‘zgaradi.  «Ijtimoiy» so‘zi ham «sotsialistik»ka o‘zgartiriladi.1935 yilda o‘zbek tilidagi «çumhuriyat» so‘zi «respublika»ga almashtiriladi. Oqibatda bayroqda «Ç» harfi «R»ga almashadi.1937 yildan qizil bayroqqa «O‘zbekiston SSR» yozuvi ikki tilda to‘liq tushira boshlanadi.1940 yilda o‘zbek tili kirill alifbosiga o‘tkaziladi va shu munosabat bilan bayroqdagi respublika nomi kirill harflari bilan yoziladi.1952 yilda, nihoyat, 1991 yilgacha salkam qirq yil amalda bo‘lgan yalov qabul qilinadi.SSSRda sovet respublikalari bayroqlaridagi ranglarning rasmiy talqini berilmagan. Lekin bayroqdagi ko‘k rang osmon yoki Amudaryo va Sirdaryoni anglatishi taxmin qilingan. Oq chiziq esa respublikada eng ko‘p yetishtiriluvchi paxta ramzi ekani ta’kidlangan.Qizil rang, o‘roq va bolg‘a, besh qirrali yulduz – sotsializm unsurlari sifatida qo‘shilgan."
"
                                Samarqand                            ","
                    O‘zbek tilshunosligiga munosib hissa qo‘shgan olim                ",,"Yaqinda Samarqand davlat universitetida tilshunos olim, professor Bozorboy O‘rinboyev xotirasiga bag‘ishlangan ilmiy konferensiya bo‘lib o‘tadi.Samarqand shunday qutlug‘ zaminki, unda kamolga yetgan ulug‘ zotlar nafaqat yurtimiz, balki jahon ilm-fani rivojiga beqiyos hissa qo‘shgan olimlardir.  Samarqand tilshunoslik maktabining yirik namoyandalaridan biri Bozorboy O‘rinboyev ana shunday olimlardan edi.Umr yo‘li tinimsiz mehnat, ilm mashaqqati bilan yo‘g‘rilgan olim 1936 yilning iyun oyida Jomboy tumanidagi G‘azira qishlog‘ida tug‘ilgan. Oiladagi tarbiya va maktabda o‘qish jarayonida uyg‘ongan ilmga ishtiyoq uni 1950 yilda Samarqanddagi erlar pedagogika bilim yurtiga  yetakladi. So‘ngra Samarqand davlat universitetining o‘zbek filologiyasi fakultetini bitirgan olim, egallagan bilimlarini Jomboy tumani umumta’lim maktablarida yoshlarga o‘rgatdi. Maktabda o‘qituvchi va rahbar lavozimlarida ishlash jarayonida ham o‘z ustida ishladi, kasbiy mahoratini oshirdi. Bo‘lg‘usi olim SamDU o‘zbek tilshunosligi kafedrasi qoshidagi aspiranturada tahsil oldi. Qisqa vaqtda o‘zbek so‘zlashuv nutqi bo‘yicha nomzodlik dissertatsiyasini himoya qildi.Ilmda dastlabki dovondan oshgan yosh olim 1965 yildan Qarshi davlat pedagogika institutida ishlay boshladi. Oradan ikki yil o‘tib, yangidan tashkil etilgan Samarqand davlat pedagogika institutida faoliyatini davom ettirdi. Institutda oddiy o‘qituvchilikdan kafedra mudiri, fakultet dekani, institut prorektori, rektori kabi vazifalarda ishladi. 1974 yilda yangi tashkil etilgan Jizzax davlat pedagogika instituti rektorligiga tayinlandi. B.O‘rinboyev institut faoliyatini yo‘lga qo‘yish, ta’lim muassasalari uchun puxta bilim olgan pedagoglar tayyorlash borasida tinimsiz ishladi, bu ishga layoqati yetadigan jamoani shakllantirdi.Olimning ilmiy-pedagogik faoliyati u Samarqand davlat universiteti professori, Samarqand iqtisodiyot va servis instituti, Samarqand davlat chet tillar instituti kafedra mudiri bo‘lib ishlagan yillarida yana ham yaqqol namoyon bo‘ldi. Bu davrda u o‘nlab kitoblar yozdi, ilmiy tadqiqotchilarga rahbarlik qildi. Shuningdek, B.O‘rinboyev Samarqand davlat universiteti matnshunoslik markazi boshlig‘i, ilmiy kutubxona bosh direktori vazifalarida ham samarali faoliyat ko‘rsatdi.B.O‘rinboyevning “O‘zbek so‘zlashuv nutqi stilistikasi”, “Navoiy asarlarida tasviriy vositalar”, “G‘afur G‘ulom asarlarida aforizmlar”, “Nutq va notiq”, “Nutq madaniyati va uni shakllantirishda maktabning roli”, “Notiqlik mahorati”, “Nutq madaniyati ko‘nikmasini shakllantirish omillari”, “O‘zbek nutqi madaniyati asoslari” kabi monografiya va qo‘llanmalari chop etilgan.Bugungi kunda respublikamiz oliy ta’lim dargohlarida til tarixini o‘qitishda B.O‘rinboyev va U.Tursunov hamkorligiyada yaratilgan “O‘zbek adabiy tili tarixi” darsligidan foydalanib kelinmoqda.Professor Bozorboy O‘rinboyev serqirra olim sifatida o‘zbek tilshunosligining deyarli barcha sohalarida tadqiqotlar olib bordi. Olim  bugun oramizda bo‘lmasa-da, u yaratgan darslik va qo‘llanmalar, monografiyalar va yuzlab maqolalar talabalar, ilmiy tadqiqotchilar tomonidan o‘rganilmoqda.Bahora Yunusova,Samarqand davlat universiteti o‘qituvchisi, filologiya fanlari bo‘yicha falsafa doktori."
"
                                Dolzarb                            ","
                    Fuqarolikni tasdiqlovchi hujjat ehtiyot qilib saqlanishi shart                ",,"Joriy yilning 10 oyi davomida birgina Samarqand shahar bo‘yicha ichki ishlar organlarining faoliyatini muvofiqlashtirish boshqarmasi 8-son ichki ishlar bo‘limi, ichki migratsiya guruhiga 200 nafardan ziyod fuqarolardan biometrik, xorijga chiqish pasportlari va ID-kartalari ehtiyot qilib saqlanmaganligi oqibatida yo‘qotganligi yuzasidan murojaatlar kelib tushgan.Murojaatlarning barchasi tegishli tartibda, ya’ni qonun doirasida o‘rganilib, fuqarolarga yangi hujjat olish tartibi haqida ma’lumot berildi.Tegishli huquqiy hujjatlarga ko‘ra, agar fuqaro o‘ziga tegishli bo‘lgan fuqarolik pasportini, ID-kartasini, xorijga chiqish biometrik pasportini qasddan yaroqsizlantirgani yoki uni ehtiyot qilib saqlamaganligi oqibatida yo‘qotib qo‘yganida qonunchiligimizga asosan javobgarlik belgilangan.Asosiysi, O‘zbekiston Respublikasi Ma’muriy javobgarlik to‘g‘risidagi kodeksining 223-moddasi birinchi qismiga ko‘ra, pasport tizimi qoidalarini buzish, bazaviy hisoblash miqdorining ikkidan bir qismi - 187500 so‘mdan uch baravarigacha - 1125000 so‘m miqdorida jarima solishga sabab bo‘ladi, agarda fuqaro jarimani 15 kun ichida to‘lasa, 50 foiz chegirma qilinadi. Ushbu moddaning birinchi qismida nazarda tutilgan ayni bir huquqbuzarlik ma’muriy jazo chorasi qo‘llanilganidan keyin bir yil davomida takror sodir etilgan bo‘lsa, bazaviy hisoblash miqdorining besh baravari, ya’ni 1875000 so‘m miqdorida jarima solishga sabab bo‘ladi.Murojaat qilgan fuqarolar yangi pasport olish uchun davlat xizmatlari markaziga yoki shahar migratsiya va fuqarolikni rasmiylashtirish bo‘limiga murojaat qilishlari mumkin. Bu yerda ID-karta bir ish kunida, xorijga chiqish biometrik pasporti 10 ish kunida tayyor bo‘ladi va hujjatlar rasmiylashtirilib berildi.Eslatib o‘tamiz: Yuqorida keltirilgan ma’lumotlarni inobatga olgan holda, fuqarolardan o‘z pasportini (ID-kartani) ehtiyot qilib saqlashi zarurligini, yosh bolalarning qo‘liga tushib qolmasligini, ehtiyotsizlik oqibatida yaroqsiz holga kelishining oldini olish muhim ekanligini yodda tutishni so‘raymiz. Zero, bu sizning shaxsingizni, O‘zbekiston Respublikasi fuqarosi ekanligingizni tasdiqlovchi muhim hujjatdir.Baxtiyor O‘RUNOV,Samarqand shahar bo‘yicha IIO FMB 8-son IIB IMG mutaxassisi, kapitan."
"
                                Salomatlik                            ","
                    Allergik rinit qanday kasallik?                ",,"Kunlar sovushi bilan aholida surunkali va mavsumiy xastaliklar paydo bo‘ladi.Allergik rinit ana shunday kasalliklardan hisoblanadi. Bu - burunning surunkali yallig‘lanishi bo‘lib, statistik ma’lumotlarga ko‘ra, 25 foiz aholi bu kasallikka chalingan.Allergik rinitning asosiy belgilari:- burundan tiniq va ko‘p miqdorda oqmalar oqishi;- aksirish, terining qichishi, tomoq og‘rig‘i;- burun bitishi;- yuqori bo‘lmagan harorat;- toshmalar;- ovqat hazm qilishning buzilishi.Allergik rinitda belgilangan davolanish bilan bir qatorda gipoallergik parhezga rioya qilish kerak. Yong‘oq, yeryong‘oq, nok, banan, kivi, selderey, qizil olma, gazlangan ichimliklar iste’mol qilish mumkin emas. Kam-kamdan tez-tez, parhez bilan ovqatlanish tavsiya etiladi.Bundan tashqari, erta tongda yoki yomg‘irdan keyin piyoda yurish kerak. Lekin shamolli, sovuq havoda sayr qilish kerak emas. Imkon qadar tashqarida niqobda yurish zarur. Uyni kimyoviy moddalaridan foydalanmasdan tez-tez tozalab turish maqsadga muvofiq. Ko‘chadan kelganingizdan keyin kiyimingizni almashtirishingiz, yuz-qo‘lingiz va burun bo‘shlig‘ini yuvishingiz kerak. Patli yostiqlar eng yaxshi sintetik gipoallergiklar bilan almashtirilishi lozim.O‘zingizcha, mustaqil davolanmaslik kerakligini unutmang, chunki bu jiddiy asoratlarni keltirib chiqarishi mumkin.Alisher Hayitov,SamDTU 2-son otorinolaringologiya kafedrasi dotsenti, tibbiyot fanlari nomzodi"
"
                                Samarqand                            ","
                    Bulung‘urda yangi yo‘l o‘tkazgich qurilishi –  eski muammolar yechimi                ",,"Samarqand shahrini Toshkent bilan bog‘lovchi M37 yo‘lidan Bulung‘ur-Urgut, ya’ni, 4R47 yo‘li ikkinchi kilometrida temir yo‘l kesishmasi joylashgan. Shu paytga qadar avtomobillar ushbu kesishma orqali harakatlanganda uzundan-uzun tirbandliklar va tartibsizliklarni keltirib chiqarardi. Agar poyezd o‘tadigan bo‘lsa avtomobil yo‘lida harakat to‘xtatilardi. O‘qishga yoki ishga shoshayotganlar bir necha o‘n daqiqalik vaqtini kutishga yoki boshqa yo‘l orqali aylanib kelishga sarflardi. Shu kabi muammolarga barham berish maqsadida bu yerda yo‘l o‘tkazgich qurilyapti.Qurilish bunyodkorlik ishlari Toshkent ko‘priklardan foydalanish unitar korxonasi hamda “Farovon yo‘l servis” MChJ ishchi-xodimlari tomonidan bunyod etilyapti.- Ushbu ob’yekt qurilishi 2023 yil dekabr oyida boshlangan, - deydi “Farovon yo‘l servis” MChJ ish boshqaruvchisi Bobur Asrorov. - Bunyodkorlik ishlariga 45 nafar ishchi, 30 ga yaqin mexanizatorlar, 20 dan ziyod texnika vositalari jalb qilingan. Loyiha qiymati 80 milliard so‘m bo‘lib, 2024 yilda qurilish ishlari uchun 24 milliard so‘m mablag‘ ajratilgan.Yo‘l o‘tkazgich 2025 yil avgust oyida foydalanishga topshirilishi rejalashtirilgan.To‘lqin SIDDIQOV,Baxtiyor MUSTANOV (foto)."
"
                                Samarqand                            ","
                    Tadbirkorlardan yagona ro‘yxatga kiritilmagan hisobotni talab qilganlik uchun javobgarlik belgilandi                ",,"Mamlakatimizda hisobotlarni va statistika ma’lumotlarini davlat organlariga taqdim etish jarayonlarini soddalashtirish orqali bisnesga nisbatan ma’muriy yukni kamaytirish yuzasidan kompleks chora-tadbirlar amalga oshirilmoqda.Shu bilan birga tadbirkorlik sub’yektlaridan qonunchilikda nazarda tutilmagan statistika, moliya, soliq hisobotini talab qilib olish kabi huquqbuzarliklarni qayta ko‘rib chiqishga ehtiyoj sezildi.O‘zbekiston Respublikasining “Tadbirkorlik sub’yektlari tomonidan hisobotlarni davlat organlariga taqdim etish jarayonlari soddalashtirilishi munosabati bilan O‘zbekiston Respublikasi Ma’muriy javobgarlik to‘g‘risidagi kodeksining 241/10-moddasiga o‘zgartirish kiritish haqida”gi Qonun qabul qilindi.Ushbu qonun bilan O‘zbekiston Respublikasining Ma’muriy javobgarlik to‘g‘risidagi kodeksiga tadbirkorlik sub’yektlari tomonidan davlat organlariga taqdim etiladigan hisobot va statistika ma’lumotlarining yagona ro‘yxatiga kiritilmagan hisobotlarni tadbirkorlardan talab qilib olganlik uchun bazaviy hisoblash miqdorining 5 baravaridan 10 baravarigacha jarimaga tortish belgilandi."
"
                                Samarqand                            ","
                    “Doktor Kobra” “Shuhrat”li bo‘ldi                ",,"Alisher Yormatov nomi bugun nafaqat Samarqand, balki mamlakatimiz ahliga juda yaxshi tanish bo‘lib qoldi. U kishining ilonlarga o‘zgacha mehri-yu, hayoti davomida 32 marta o‘lim bilan yuzma-yuz kelgani haqidagi gaplar allaqachon ko‘pchilikning qulog‘iga yetib borgan.Haqiqatan ham tabiatga oshno bu inson odamlarni davolashda faqat tabiatning o‘zidan, ammo ehtiyotkorona foydalanish kerak, deb hisoblaydi. Garchi bir necha marta o‘lim bilan yuzma-yuz kelsa-da, ilonlarga munosabatini o‘zgartirmagani, aksincha, ularni asrash, ko‘paytirish bo‘yicha yana ham g‘ayrat bilan ishga kirishganini kuzatish mumkin.""Ginnesning rekordlar kitobi""ga kirishni maqsad qilgan tabib yaqinda Prezident farmoniga ko‘ra “Shuhrat” medali bilan taqdirlandi.O‘zbekiston xalq tabobati assotsiatsiyasi a’zosi, ""Xalq tabobati fidoyisi"" ko‘krak nishoni sohibi Alisher Yormatovni xavfli kobralar tilini topishga nima undayotgani, bu qiziqishlariga sabab nimaligi bilan qiziqdik.- E’tibor bersangiz, tibbiyot muassasalari ramziga aylangan idishga zahar solayotgan ilon tasviri bor. Bu bejiz emas, - deydi “Shuhrat” medali sohibi Alisher Yormatov. – Ilon zahrining foydali jihati qadim-qadimdan ma’lum bo‘lgan, undan foydalanilgan hamda keyinchalik sanoat usulida ishlab chiqarilgan dori vositalarida ham ushbu zahar ishlatilgan. Men bolaligimdan ilonlarga qiziqqanman, ular bilan muloqot qilganman. Kim bilsin, balki hamma qo‘rqqani uchun, bu qo‘rquv menga begona ekanligini o‘zimga isbotlagim kelganmi yoki tabiatan shunaqa qiziqishim kuchli bo‘lganmi, ilonlar juda aqlli jonivor ekanligini, ular hech qachon odamga birinchi bo‘lib hamla qilmasligini o‘sha paytiyoq tushunganman.To‘g‘ri, uyimizda ilonlarni saqlay boshlaganimda ko‘p noroziliklarga duch keldim. Lekin barchasini yengib o‘tdik, yaxshi gap, to‘g‘ri muomala bilan.Bundan yigirma yillar avval qo‘limga akademik Pavlovskiyning bir kitobi tushib qoldi. O‘sha kitobda ilonlarning zahri bilan davolash usullari haqida o‘qidim va bunga qiziqib, turli manbalar bilan tanishib chiqdim. Shundan keyin ilon zahrini olish va undan foydalanishni avval o‘zimdan boshladim. Natijasini sezdik, farzandlarim salomatligi uchun ularni qo‘lladim. Ilonlar zahrini olish chog‘ida ehtiyotsizligim va tajribasizligim sabab bir necha marta ular meni chaqdi. Ba’zi barmoqlarim yaroqsiz holga keldi hatto. Lekin boshlagan ishimni to‘xtatib qo‘ymadim. Izlandim, o‘rgandim, o‘nlab xorij davlatlarida bo‘ldim. Ko‘plab xastaliklarni aynan ilon zahri bilan davolash sirlarini o‘rgandim va bugungi kunda o‘nlab xastaliklarni shu usulda holda davolab kelyapman.Alisher Yormatov ilon zahridan malham, balzam va ukollar tayyorlaydi. Nurobod tumanining Jom qishlog‘ida tug‘ilib o‘sgan tabib shu yerda salomatlik markazi barpo etib, odamlarni davolayapti. Hatto saraton xastaligini davolab, natijaga erishgach, u kishidan shifo istab keluvchilar soni oshdi.- Odamlarning juda ko‘p kimyoviy dorilar iste’mol qilishi ularning salomatligiga jiddiy zarar keltiradi, - deya suhbatni davom ettiradi tabib. - Ilon zahri esa inson immunitetini ko‘taradi, uning salomatligini yaxshilaydi. Pandemiya payti oila a’zolarimizdan birortasi koronavirusga chalinmadi. Bu ham ilon zahrini ma’lum me’yorda, profilaktika uchun iste’mol qilayotganimiz tufayli. Biz tibbiyot xodimlari bilan hamkorlikda ishlasak, juda katta natijalarga erishishimiz mumkin.Alisher Yormatovning bu ishini bugun farzand, nevaralari ham davom ettirmoqda. Hayotini xavf ostiga qo‘yib, 32 marta o‘lim bilan yuzma-yuz kelgan bu insonning hayot va faoliyati haqida gapirsangiz, katta kitob bo‘ladi. Axir tabibning hayoti mazmuniga aylanib ketgan bu ulkan qiziqish, haliyam katta rejalarga undayotgan, “Doktor Kobra” taxallusini bergan tabiatning bu jonivorlari bilan sehrli do‘stlik noyob hodisa-da.Gulruh MO‘MINOVA."
"
                                Sport                            ","
                    JCh-2026, Saralash: Futbolchilarimiz Shimoliy Koreya terma jamoasiga qarshi maydonga tushadi                ",,"Bugun futbol bo‘yicha O‘zbekiston milliy terma jamoasi Osiyo qit’asida Jahon chempionati 3-saralash bosqichining 6-turi doirasida KXDR termasiga qarshi safarda o‘ynaydi.Milliy terma jamoamiz bu bellashuvda to‘liq ko‘k, darvozabonimiz esa yashil libosda harakat qiladi. KXDR futbolchilari esa an’anaviy qizil formada maydonga tushadi.Mazkur uchrashuvdan avval har ikkala terma jamoaga oid statistikaga e’tibor qaratsak: Futbolchilarimiz KXDR termasi bilan jami 12 marotaba o‘zaro to‘qnash kelgan. Ushbu o‘yinlarning 6 tasi o‘rtoqlik, 5 tasi jahon chempionati saralashi va bittasi Osiyo kubogi doirasida o‘tkazilgan. Unda vakillarimiz 7 marotaba g‘alaba qozongan bo‘lsa, 3 marta durang qayd etilgan va 1 marotaba mag‘lub bo‘lgan.1998 yil o‘tgan O‘zbekiston va KXDR uchrashuvida 4:0 hisobi qayd etilgan bo‘lsa, so‘nggi bahs joriy yilning 5 sentyarb kuni Jahon chempionati 3-saralash bosqichining birinchi davrasida o‘tkazilgan va unda futbolchilarimiz Toshkentda 1:0 hisobida g‘alaba qozongan.Ushbu saralashda terma jamoamiz “A” guruhida 10 ochko bilan ikkinchi o‘rinda bormoqda. Eron esa 13 ochko jamg‘argan holda yaqqol peshqadamga aylangan. BAA hamda Qatar termalari hisobidagi ochkolar 7 taga yetdi va ular 3-4-o‘rinlarga joylashdi. Qirg‘iziston 3, KXDR 2 ochko bilan keyingi pog‘onadan o‘rin egalladi.Bugun bu guruhda Qirg‘iziston – Eron, BAA – Qatar terma jamoalari bahsiga guvoh bo‘lamiz.Ma’lumot uchun: KXDR - O‘zbekiston o‘yini Toshkent vaqti bilan soat 17:00 da boshlanadi. Uchrashuvga Laos poytaxti Ventyan shahridagi “Lao” stadioni mezbonlik qiladi.Bahsni quvaytlik hakamlar brigadasi boshqaradi  - Ali Ahmad bosh hakam sifatida ishlasa, unga qanotlarda Alanezi Abdulhadi va Abbos Ahmad yordam beradi. To‘rtinchi rasmiy hakam — Ammar Ashkanani, VAR’da esa Abulloh Jamali faoliyat ko‘rsatadi."
"
                                Samarqand                            ","
                    Samarqanddagi mahalliy sanoat korxonalari qanday ishlayapti?                ",,"Ishlab chiqarishni mahalliylashtirish siyosatining hozirgi bosqichi qanday kechyapti? Davlat-xususiy sheriklik asosida amalga oshirilayotgan va davlat byudjeti tomonidan moliyalashtirilib kelayotgan investitsion loyihalarda mahalliy mahsulotlar ulushi oshyaptimi?Ushbu savollarga javob topish maqsadida viloyat hokimining o‘rinbosari A.Shukurov, viloyat hokimining yordamchisi N.Ibragimov boshchiligida viloyatdagi ijtimoiy ob’yektlarni qurish ishlariga mas’ul viloyat, tuman va shahar hokimliklari va tashkilotlari rahbarlari, yo‘l qurilishi va obodonchilik tashkilotlari hamda moliya idoralari rahbarlari mas’uliyati cheklangan jamiyat shaklidagi “AZIA METALL PROF” qo‘shma korxonasida bo‘ldi. Bu yerda korxonadagi ishlab chiqarish sexlari va ular tomonidan ishlab chiqarilayotgan mahsulotlar turlari, sifati bilan tanishish maqsadida seminar uyushtirildi.Bugungi kunda viloyatimizning eng yirik ish beruvchisi va eksportyorlaridan biriga aylangan “AZIA METALL PROF” qo‘shma korxonasi “Urgut” erkin iqtisodiy zonasining “Xishrav – 2” hududida, oldingi chiqindilar tashlab kelingan maydonda qad ko‘tardi. Korxona 2018 yildan boshlab har yili yangi investitsion loyihalarni ishga tushirdi va viloyatda yangi metallurgiya sanoatiga asos soldi. Xorijiy tadbirkorning mamlakatimizda olib borilayotgan tadbirkorlikni har tomonlama qo‘llab-quvvatlash, korxonalarning taraqqiyoti uchun sharoitlar yaratish, jamiyatda ishbilarmonlarning nufuzini oshirishga qaratilgan siyosatga, uning mahalliy hamkoriga ishonchi qisqa muddatda korxonani jadal rivojlanishga olib keldi.- Bugungacha korxonada jami 577,6 mln. dollar investitsiyalar o‘zlashtirilib, uning 223,4 mln. dollari to‘g‘ridan-to‘g‘ri xorijiy investitsiyalar hissasiga to‘g‘ri kelgan, - deydi viloyat hokimining yordamchisi Nozir Ibragimov. - Korxonada 13 turdagi metall quvurlar, 17 turdagi metall profillar, asosi pukakli, shisha va bazalt tolasidan bo‘lgan sendvich panellar, ruxlangan va turli ranglar bilan polimerlangan tunukalar, gipsokarton va boshqa pardozlash materiallari uchun metall profillar, qurilish simlari ishlab chiqarish yo‘lga qo‘yilgan bo‘lib, jami 400,0 ming tonna metall mahsulotlari ishlab chiqarish quvvatlari yaratilgan. Korxona ishlab chiqarish sexlarida 1000 dan ortiq ish o‘rinlari yaratilgan hamda yangi sexlarni qurish va qurilmalarni o‘rnatish jarayonlarida 500 dan ortiq xorijiy va mahalliy mutaxassislar va ishchilar mehnat qilmoqda.Korxona rahbarlari va mutaxassislari tadbir ishtirokchilari savollariga javob berib, ularga korxona mahsulotlari va ularning bugungi kunda sotish narxlari haqida ma’lumotlar tarqatdi.Shu kunning o‘zida qurilish kompleksi mutasaddi rahbarlari yana bir korxona – Jomboy tumanidagi mas’uliyati cheklangan jamiyat shaklidagi “SHELF VOSTOK” qo‘shma korxonasiga tashrif buyurib, bu yerda ham ishlab chiqarish jarayonlari va ishlab chiqarilayotgan mahsulotlar bilan tanishdi.Xorijiy investorlar 2020 yilda o‘zlarining biznes g‘oyalari, texnika va texnologiyalarini kiritib, mahalliy tadbirkor bilan hamkorlikda ushbu korxonani tashkil etgan. Ularning sa’y-harakatlari tufayli umumiy qiymati 6,0 mln. dollar bo‘lgan investitsion loyiha amalga oshirilgan. Natijada yoqilg‘i quyish shoxobchalari uchun barcha turdagi jihozlar, yirik sig‘imdagi rezervuarlar hamda ko‘chma yoqilg‘i quyish shoxobchalarini ishlab chiqarish mahalliylashtirilib, sanoatda yangi yo‘nalishga asos solindi.- Ushbu seminar va viloyatimizdagi salohiyatli ikki korxona faoliyati bilan tanishuv kelgusida viloyatda barcha investitsion dasturlar doirasidagi qurilish-montaj ishlarini tashkil etish uchun juda foydali bo‘ldi, - deydi N.Ibragimov. – Chunki qurilish korxonalari sifatli, arzon va ortiqcha texnika xarajatlarini talab qilmaydigan qurilish materiallari shu yerdan xarid qilishlari mumkin. Muhimi, byudjet mablag‘lari tejaladi va sarflanadigan pul, soliq tushumlari viloyatning o‘zida qoladi."
"
                                Madaniyat                            ","
                    “Imom Buxoriy va Sukarno”                ",,"Samarqandda O‘zbekiston va Indoneziya ijodkorlari tomonidan sahnalashtirilgan shu nomdagi spektaklning premerasi bo‘lib o‘tdi.2023 yil yanvar oyida viloyatimiz delegatsiyasi Indoneziya va Malayziya davlatlarida safarda bo‘lgan edi. O‘shanda Kattaqo‘rg‘on shahri drama teatri Indoneziyaning Jakarta shahridagi Bumi Purnati teatri bilan 5 yilga mo‘ljallangan ijodiy memorandum imzolagan edi. Ushbu hamkorlik natijasida ikki teatr jamoasi birgalikda “Imom Buxoriy va Sukarno” sahna asarini yaratdi.- Mazkur sahna asari dramaturglar -  indoneziyalik Ahmad Favziy hamda o‘zbekistonlik Go‘zaloy Solih tomonidan yozildi, - deydi Kattaqo‘rg‘on shahar drama teatri rahbari Botir Tugalov. – Asar ikki oy davomida ikki davlat ijodkorlari tomonidan onlayn tarzda ishlandi va 15 kun davomida teatrimizda repititsiya jarayonlari o‘tkazildi.Bu asar 1956 yilda Indoneziyaning birinchi prezidenti janob Sukarno O‘zbekistonga tashrif buyurib, Imom Buxoriy hazratlari qabrini ziyorat qilishi va bu yo‘lda uchragan to‘siqlar haqida hikoya qiladi. Spektakl rejissyorlari - indoneziyalik ijodkor Ahmad Favziy va O‘zbekiston xalq artisti Valixon Umarov.Spektakl dastlab, Kattaqo‘rg‘on shahri drama teatrida, keyin viloyat musiqali drama teatrida namoyish etildi. Samarqandda o‘tkazilgan premerada viloyat hokimining o‘rinbosari Rustam Qobilov, teatrlar xodimlari, spektakl ijodkorlari ishtirok etdi."
"
                                Samarqand                            ","
                    Davlat ramzlari to‘g‘risidagi qonunchilikni buzish qanday oqibatga sabab bo‘ladi?                ",,"Aksariyatimizda bunday holat uchun javobgarlik belgilanganini bilamiz, ammo bunday normalar amalda ishlashi to‘g‘risida tasavvurimiz yo‘q.Samarqand tumanidagi mahallalardan birining raisi ham shunday o‘ylagani aniq. Basharti shunday bo‘lmaganida joriy yilning oktyabrida u raislik qiladigan mahalla binosida o‘rnatilgan bayroq rangi o‘chib, yaroqsiz holga kelib qolganligi, davlat ramzlariga hurmatsizlik qilganligi aniqlanmagan bo‘lardi.Sud uni MJtKning 203-1-moddasi 1-qismida nazarda tutilgan huquqbuzarlikni sodir etgan deb topdi va unga nisbatan bazaviy hisoblash miqdorining 1 baravari, ya’ni 375 ming so‘m miqdorida jarima jazosi tayinladi.Aslida qonunchilikda MJtKning 203-1-moddasida davlat ramzlari to‘g‘risidagi qonunchilikni buzganlik uchun fuqarolarga BHMning 1 baravarigacha, mansabdor shaxslarga 3 baravaridan 7 baravarigacha miqdorda jarima solish mumkinligi belgilangan.Samarqand viloyati sudlari tomonidan 10 ga yaqin ana shunday ishlar ko‘rib chiqilgan.Ochiq manbalarda sud qarorlariga ko‘ra, davlat bayrog‘ini ifloslangan holatda, yaroqsiz va yirtilgan ko‘rinishda, o‘z sifatini yo‘qotgan tarzda saqlab kelganligi, shuningdek belgilanmagan joylarga to‘shab qo‘yganligi aniqlanib, jazo muqarrarligi tam’minlangan.Misol uchun, Payariq tumanidagi bir maktab direktorining o‘rinbosariga davlatimiz ramzi hisoblangan bayroq belgilangan tartibda o‘rnatilmasdan xonalarning biriga yerga to‘shalib, tartibsiz xonada saqlanib kelinayotganligi uchun 1 million so‘mdan ko‘proq jarima tayinlangan.Tumandagi yana bir shunday holat uchun maktab direktoriga jarima qo‘llanilgan."
"
                                Xorij                            ","
                    Xorij voqealari qisqa xabarlarda: Erdo‘g‘on Ukrainadagi harbiy mojaroni hal qilish rejasini taqdim etmoqchi                ",,"Armaniston bosh vaziri Nikol Pashinyan hukumat tuzilmalaridagi ommaviy ishdan bo‘shatishni tizimli islohotlarga tayyorgarlik ko‘rish zarurati bilan izohladi. U bir qator yuqori martabali amaldorlardan o‘z lavozimlarini tark etishni so‘ragan va kelajakdagi o‘zgartirish uchun yangilanish muhimligini ta’kidlagan. Biroq, bu bayonot mamlakat ichida ham, tashqarisida ham tanqidlarga sabab bo‘ldi.Shimoliy Koreya Ukrainadagi urushda qatnashish uchun 100 mingtagacha askar yuborish imkoniyatini ko‘rib chiqmoqda. Bu haqda Bloomberg xabar bermoqda. Manbalarga ko‘ra, bunday harakat bosqichma-bosqich joylashtirish uchun mo‘ljallangan bo‘lib, qo‘shinlar bir vaqtning o‘zida emas, balki aylanma partiyalarda yuboriladi.Turkiya prezidenti Rajab Toyyib Erdo‘g‘on Ukrainadagi harbiy mojaroni hal qilish rejasini ishlab chiqdi va uni 19-20 noyabr kunlari Braziliyada bo‘lib o‘tadigan G20 yetakchilarining yig‘ilishida taqdim qilmoqchi. Erdo‘g‘on Donbassning sharqiy qismida harbiy amaliyotlarni “muzlatib qo‘yish” va qurolsizlantirilgan hudud yaratish, u yerga “qo‘shimcha kafolat sifatida” xalqaro qo‘shinlarni joylashtirish zarur deb hisoblaydi.Doha G‘azodagi vaziyat bo‘yicha muzokaralarda vositachilik rolini to‘xtatganini e’lon qilganidan so‘ng, o‘tgan hafta HAMASning yuqori martabali a’zolari Qatardan Turkiyaga ketdi.Faqatgina AQShning saylangan prezidenti Donald Tramp Ukraina mojarosini muzokaralar stolida hal qilishga erisha oladi. Bu haqda yakshanba kuni Trampning o‘tish guruhining aloqalar bo‘yicha direktori Stiven Chun Amerika ommaviy axborot vositalarida AQSh yetakchisi Jo Bayden taktik ballistik raketalari bilan Rossiya hududiga chuqur zarba berishga ruxsat bergani haqidagi xabarlar paydo bo‘lganidan keyin ma’lum qildi.Baydenning uzoq masofali qurollariga Rossiya hududiga zarba berishga ruxsat berishi ortidan Fransiya va Buyuk Britaniya ham uzoq masofali qurollar bilan Rossiya hududiga chuqur zarba berishga ruxsat berdi. Bu haqda Le Figaro gazetasi ma’lum qildi. Bu voqea ortidan moliya bozorida Rossiya aksiyalari keskin tushib ketdi.Tramp jamoasi amerikalik qo‘shinlarning Afg‘onistondan olib chiqilishida ishtirok etganlar ro‘yxatini tayyorlamoqda va bu odamlarni javobgarlikka tortmoqchi.Eronlik jurnalist va inson huquqlari faoli Kianoush Sanjari Oyatullohlarning boshqaruviga norozilik bildirib, o‘z joniga qasd qildi. Sanjari hukumatni tanqid qilgani uchun bir necha bor hibsga olingan, keyin mamlakatdan qochib ketgan va “Amerika Ovozi”da ishlagan, 2016 yilda vataniga qaytib, ota-onasi bilan yashagan."
"
                                Samarqand                            ","
                    Samarqand shahridagi uchta yo‘nalishda yo‘lovchi tashish avtobus va elektrobuslari qo‘yildi                ",,"Samarqand shahar jamoat transportida ilk bor elektrobuslar harakati M1-sonli “Temiryo‘l ABB - Samarqand xalqaro aeroporti” shahar avtobus yo‘nalishida yo‘lga qo‘yilgan edi.Mazkur yo‘nalishda elektrobuslarning xizmat ko‘rsatish oraliq intervali 15 daqiqadan 9-10 daqiqagacha qisqartirildi.Ushbu kungacha mazkur yo‘nalishda 6 ta elektrobus ishlagan bo‘lsa, endi harakat tarkibi yana 2 taga oshirilib, 8 ta elektrobus aholi xizmatiga chiqarildi.Shuningdek, M2-sonli “Hazora ABB-Gulobod qo‘rg‘oni” shahar avtobus yo‘nalishida transport vositalarining harakati to‘xtab qolishi aholining keskin e’tirozlariga sabab bo‘lgandi. Aholini jamoat transportiga bo‘lgan ehtiyojini qondirish maqsadida M2-sonli shahar avtobus yo‘nalishida elektrobuslar harakati yo‘nalish chizmasiga o‘zgartirish kiritilgan holda qayta tiklandi.M2-sonli shahar avtobus yo‘nalishi Vatanparvar mahallasidan boshlanib, Spitamen shoh ko‘chasi, Mirzo Bedil, Tong, Ali Qushchi, S.Buxoriy, Amir Temur, Abdurahmon Jomiy ko‘chalari, Universitet xiyoboni va Usmon Yusupov ko‘chasi orqali Samarqand tumani shifoxonasida o‘z yo‘nalishini yakunlaydi.Yo‘nalishda «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi bor.Bundan tashqari, M5-sonli “Temiryo‘l ABB - Temiryo‘l ABB” shahar halqa yo‘nalishi (soat ko‘rsatkichi bo‘ylab) qayta tiklandi.M5-sonli shahar avtobus yo‘nalishi Temiryo‘l vokzalidan boshlanib, Rudakiy, Gagarin, Mirzo Ulug‘bek, Bo‘stonsaroy ko‘chalari, Universitet xiyoboni, Registon, Dahbed, Rudakiy, Shohi Zinda, Usta Umar Jo‘raqulov, Shabboda, Sadriddin Ayniy, Namozgoh ko‘chalari, Universitet xiyoboni, Shohruh Mirzo, Mirzo Ulug‘bek, Gagarin, Rudakiy ko‘chalari orqali yana Temiryo‘l vokzalida yakunlanadi.Bu yo‘nalishda ham «YUTONG» rusumli 10 ta avtobus 12 daqiqalik interval asosida harakatlanadi. Elektrobuslarda elektron to‘lov tizimi mavjud."
"
                                Ta’lim                            ","
                    “Jadidlar izidan” respublika tanlovi g‘oliblari Germaniyaga sayohat qiladi                ",,"Joriy yilning oktyabr-dekabr oylarida Maktabgacha va maktab ta’limi vazirligi tomonidan ilk marta “Jadidlar izidan” respublika tanlovi o‘tkazilmoqda.O‘quvchilarning mustaqil fikrlash ko‘nikmalarini yanada rivojlantirish, ajdodlarimizning boy ma’naviy merosini keng targ‘ib qilish orqali ularni kitobxonlikka jalb etish maqsadida tashkil etilgan tanlovning viloyat bosqichi Samarqand shahridagi Mahmudxo‘ja Behbudiy uy-muzeyida boshlandi.Dastlab ishtirokchilar jadid bobomiz Mahmudxo‘ja Behbudiy byusti poyiga gullar qo‘ydi. Shundan so‘ng tanlovning ochilishiga bag‘ishlangan tadbir tashkil etildi. Unda so‘z olganlar tanlovning ahamiyati haqida gapirdi.- Tanlovni o‘tkazishdan asosiy maqsad - jadid bobolarimiz g‘oyalarini maktablarda targ‘ib qilish, o‘quvchilar ongiga ularning qarashlarini singdirish hamda bobolarimiz ishlarini davom ettirish, - deydi yozuvchi, hakamlar hay’ati raisi Javlon Jovliyev. - Ilk bor o‘tkazilayotgan mazkur tanlovda respublika bo‘yicha 320 mingdan ziyod o‘quvchi ro‘yxatdan o‘tdi. Ishtirokchilar “Boshqotirma”, “Savol-javob” hamda “Asarlar tahlili” shartlari bo‘yicha jadid namoyandalarining hayoti va ijodi haqida bilimlarini sinovdan o‘tkazadi. Tanlovning respublika bosqichiga viloyatlardan ikki nafardan o‘quvchi saralanadi va respublikada ham g‘olib bo‘lgan ishtirokchilar Germaniyaga ikki haftalik sayohat qiladi.Tanlovning tuman (shahar) bosqichida test va savol-javob shartlaridan birinchilikni qo‘lga kiritgan 32 nafar 6-8 va 9-10-sinf o‘quvchilari respublika yo‘llanmasi uchun bilimini sinovdan o‘tkazmoqda.Ishtirokchilarning bilimini hakamlar hay’ati baholab bormoqda.Maktabgacha va maktab ta’limi vazirligi ma’lumotiga ko‘ra, tanlovni samarali tashkil etish hamda o‘quvchilar ongida milliy g‘ururni shakllantirish maqsadida 10 ming 118 ta umumta’lim maktabida “Jadidlar izidan” klublarini tashkil etish rejalashtirilgan. Ayni vaqtda tajriba-sinov tariqasida dastlab 208 ta tuman (shaharda) bittadan ushbu klublar tashkil etilgan."
"
                                Ta’lim                            ","
                    Oliy ta’limda Italiya-O‘zbekiston hamkorligi mustahkamlanmoqda                ",,"Samarqand davlat chet tillar instituti 1999 yildan buyon O‘zbekistonda italyan tili va madaniyatini o‘qitish bo‘yicha tayanch oliy ta’lim muassasasi hisoblanadi.O‘sha vaqtda Italiyaning O‘zbekistondagi elchixonasi bilan hamkorlikda Massimo Toskani va Giovanna Piyera Viale Samarqandda ilk ta’lim kurslarini boshlagan edi. Bu paytda italyan tili faqat ikkinchi til sifatida o‘rgatilgan, ammo bu katta loyihaning boshlanishi, ya’ni Markaziy Osiyoda italyan tili va madaniyatiga bo‘lgan talabni qondirishga qo‘yilgan ilk qadam edi.25 yillik faoliyatimizni birgina maqola bilan sarhisob qilish qiyin, albatta. Lekin bizning faoliyatimizda 2005 va 2016 yillar muhim yillar sifatida qaraladi. Masalan, 2005 yilda kafedramizda italyan tili birinchi til sifatida o‘qitila boshladi va Sils imtihonlari o‘tkazish uchun tayanch muassasa sifatida tan olindi. 2016 yilda institutda magistratura yo‘nalishi ochildi.Bugungi kunda kafedramizda 11 nafar mahalliy o‘qituvchi (5 nafar doktorant va 4 nafar mustaqil tadqiqotchi) va ikki nafar italyan o‘qituvchisi faoliyat olib bormoqda. Shu bilan birga, filologiya va tillarni o‘qitish yo‘nalishida 200 dan ortiq talaba, ikkinchi chet tili va kechki yo‘nalishlarda esa 300 nafar talaba tahsil olmoqda.O‘qituvchi va talabalarimiz har yili Italya vazirligi (MAESI) va Italiya oliy ta’lim muassasalari tomonidan taqdim etilayotgan tanlovlarga qatnashib keladi. Tanlovda g‘olib bo‘lgan o‘qituvchilarimiz xorijda bir oylik malaka oshirsa, til imtihonidan o‘tgan talabalarimiz uch oylik stajirovkaga yuboriladi.Shuningdek, kafedramiz o‘qituvchilari darsdan tashqari tadbirlarda ham ishtirok etib kelmoqda. Masalan, kamina va Andrea Gallo tarixiy muzeydagi noyob eksponatlar haqida tayyorlangan videoni italyan tiliga tarjima qilib, muzey ilmiy fondini yana bir tilga boyitdik. Shuningdek, italiyalik sayyohlar bilan uchrashuvlar, kinoteatrda italyan tilida kino namoyishlari, dunyo bo‘ylab italyan tili haftaligi kabi tadbirlarda ham faol qatnashamiz.2024 yilning yanvarida institut nashriyoti tomonidan roman-german tillari fakulteti, ispan va italyan filologiyasi kafedrasi o‘qituvchilari muallifligida italyan tili morfologiyasi bo‘yicha o‘zbek tilida ilk darslik chop etildi. Darslik nafaqat talabalar, balki mustaqil ravishda italyan tilini o‘rganuvchilar uchun ham qo‘llanma hisoblanadi.Talabalarimiz ham italyan tilini yaxshi o‘zlashtirib, turli tanlovlarda yutuqlarni qo‘lga kiritmoqda. Masalan, joriy yilning avgust oyida Italiyada 3-kurs talabasi Abdulla Lutfullayev italyan tilida she’r yozish bo‘yicha tanlovda qatnashib, 1-o‘rinni egalladi. Yaqinda 2-kurs talabasi Shuhrat Karimov oliy ta’lim muassasalari talabalari o‘rtasida bo‘lib o‘tgan respublika fan olimpiadasida 2-o‘rinni oldi.Bahora Sodiqova,SamDChTI ispan va italyan filologiyasikafedrasi katta o‘qituvchisi."
