Category,Title,Full Text
 Sport,O‘zbekiston alamli tarzda Qatarga mag‘lub bo‘ldi,"Bugun, 14 noyabr kuni futbol bo‘yicha 2026 yilgi Jahon chempionatining saralashi Osiyo qit’asi 3-bosqich “A” guruhi 5-turi doirasida O‘zbekiston milliy terma jamoasi safarda Qatar bilan kuch sinashdi.O‘yinning birinchi taymi o‘zbekistonliklar uchun omadsiz boshlandi. Dastlab, o‘yinning 21-daqiqasida mehmonlar sardori Eldor Shomurodov jarohat oldi va o‘z o‘rnini Jaloliddin Masharipovga bo‘shatib berdi. Oradan 4 daqiqa o‘tib, mezbonlar vakili Almoyez Ali gol urib, jamoasini hisobda oldinga olib chiqdi. Qarama-qarshi kechgan hujumlardan so‘ng 41-daqiqada qatarliklar vakili Almoyez Ali yana gol urib, dubl qayd etdi. Ilk taym shu tariqa Qatar milliy terma jamoasining 2:0 hisobdagi ustunligi bilan yakunlandi.Ikkinchi bo‘limda o‘zbekistonliklarning shiddatli hujumlari boshlandi. Ketma-ket shunday harakatlardan so‘ng, o‘yinning 75-daqiqasida Abbosbek Fayzullayev boshi bilan qatarliklar darvozasini ishg‘ol qilib, hisobdagi farqni qisqartirdi. Oradan 5 daqiqa o‘tib, ikkinchi bo‘limning 25-daqiqasida Abbosbek Fayzullayev yana bir bor bosh bilan gol urib, hisobni tenglashtirdi. O‘yinning 112-daqiqasida Lukas Mendes gol urib,jamoasi g‘alabasini ta’minladi.Ma’lumot uchun, ushbu mag‘lubiyatdan so‘ng O‘zbekiston o‘z guruhida 10ochko jamg‘arib, 2-o‘rinda bormoqda."
 Olam,“Qonli urushni to‘xtating”. Kurskliklar Putinga murojaat bilan chiqdi ,"Rossiyaning Kursk viloyatidagi Olgovka qishlog‘i aholisi Prezident Vladimir Putinga evakuatsiyadan keyingi qiyinchiliklar haqida shikoyat qilib, undan urushni tugatishni so‘radi. Aholining murojaati “Govorit NeMoskva” Telegram-kanalida e’lon qilindi.“Uch oydan beri go‘yo do‘zaxdamiz, qayerga murojaat qilishni, najotni qayerdan topishni bilmaymiz... Farzandlarimiz tinch osmonni ko‘rishini, raketa xavfi signalini eshitmasligini istaymiz. Ushbu vaziyatni o‘rganib chiqing va chegaradosh hudud aholisi ovozini eshiting. Bu azobni o‘z ixtiyorimiz bilan tortayotganimiz yo‘q”, deydi ular.Ular, shuningdek, qishloqlar jangovar harakatlar oqibatida vayron bo‘lgani uchun uysiz qolganini, yashash joyini ijaraga olishga har kimning ham qurbi yetmayotganini va ko‘chirilgan odamlar ishga olinmayotganini ma’lum qilgan. Bundan tashqari, aholi ba’zi qo‘shnilari halok bo‘lgan yoki bedarak yo‘qolganini ta’kidlagan.“Kimdir (urushni) ikki-uch kun davom etadi deb o‘ylab qolib ketdi,” deyiladi murojaatda.Eslatib o‘tamiz, avvalroq Rossiya Prezidenti Vladimir Putin 2025 yil 20 yanvarda Donald Trampning AQSHning 47-prezidenti sifatida inauguratsiyasi oldidan bir qismi Ukraina Qurolli kuchlari tomonidan bosib olingan Kursk viloyatini Rossiya nazoratiga qaytarmoqchi ekani xabar qilingan edi."
 Olam,Ilon Mask Trampning atrofidagilarga yoqmayapti,"Milliarder Ilon Maskning saylovdan keyingi bir hafta davomida Donald Trampning Floridadagi Mar-a-Lago qarorgohiga deyarli har kuni tashrif buyurishi Trampning atrofidagilarni g‘ashini keltira boshlagan. Bu haqda NBC News xabar berdi.Manbalarga ko‘ra, Maskning tashrifi Trampga biznesmendan ko‘ra yaqinroq bo‘lgan odamlarning e’tiroziga sabab bo‘lgan. Ular Mask o‘z chegarasidan chiqib ketayotganini aytmoqda.“U o‘zini ham prezident sifatida tutyapti va hammaning bundan xabari borligiga ishonch hosil qilmoqchi. U o‘zini prezidentning g‘alabasiga katta hissa qo‘shgan deb hisoblayapti. America PAC (Mask Trampning saylovoldi kampaniyasini qo‘llab-quvvatlash uchun ochgan tashkiloti) va X ijtimoiy tarmog‘i bilan tinglashni xohlagan barchaning oldida maqtanmoqda. U Trampni o‘zining oldida qarzdor sifatida his qilishga majburlayapti. Prezident hech kimga, hech narsaga majbur emas”, deydi telekanal suhbatdoshlaridan biri.Nashrga ko‘ra, Mask Mar-a-Lagoga 5 noyabr kuni saylov natijalarini kuzatish uchun kelgan va keyingi haftaning asosiy qismini u yerda o‘tkazgan. Telekanal manbalarining ta’kidlashicha, milliarder qarorgohga kunning istalgan vaqtida tashrif buyurib, Trampning yonida o‘tirgan holda uning qo‘ng‘iroqlari va uchrashuvlariga qo‘shilmoqda.Trampning o‘zi Vakillar palatasidagi respublikachilar bilan uchrashuvda Mask haqida iliq fikr bildirgan. Bir safar u milliarder doim yonida ekani haqida ham to‘xtalib o‘tgan.“Ilon uyiga ketishni istamayapti. Men undan qutula olmayapman”, degan Tramp.Kongressmenlar bu shunchaki hazil sifatida aytilganini ta’kidlamoqda.Eslatib o‘tamiz, oldinroq AQSHning saylangan prezidenti Donald Tramp milliarder Ilon Mask Hukumat samaradorligi departamentiga rahbarlik qilishini ma’lum qilgandi.Muhammad Hodiyev"
 Olam,Biz hech qachon yadro quroli ishlab chiqishga intilmaganmiz – Pezeshkiyon,"Eron Prezidenti Mas’ud Pezeshkiyon Tehron hech qachon yadro qurolini ishlab chiqishga intilmasligini bildirdi. Bu haqda u Xalqaro atom energiyasi agentligi bosh direktori Rafael Grossi bilan uchrashuvda aytib o‘tdi.“Oliy rahbarning fatvosi asosida biz hech qachon va hech qanday yo‘l bilan yadro qurolini yaratishga harakat qilmadik va qilmaymiz, hech kimga bu siyosatdan chetga chiqishga ruxsat berilmaydi”, degan Prezident.Uning so‘zlariga ko‘ra, Eron har doim yadro dasturining tinch maqsadlar uchun ekanligini isbotlashga tayyor. U, shuningdek, agentlik bilan hamkorlik qilishga tayyor ekanligini va mamlakatlarning tinch yadro faoliyati bilan bog‘liq barcha shubhalarni o‘rinsiz ekanini eslatdi.“Biz o‘zaro hamkorlik qilish va yaqinlashishga doimo tayyormiz”, deya qo‘shimcha qildi Eron Prezidenti.Uning so‘zlariga ko‘ra, AQSH Eronning yadro dasturi bo‘yicha kelishuvlarni buzmoqda.“Xalqaro atom energiyasi agentligi hisobotlariga ko‘ra, biz o‘zimizning barcha majburiyatlarimizni bajarib kelmoqdamiz, ammo aynan AQSH 2018 yilda bu kelishuvdan bir tomonlama chiqib, bu jarayonning davom etishini cheklab qo‘ydi”, degan Pezeshkiyon.Ma’lumot uchun, 2003 yildan beri Eronning oliy diniy rahbari tomonidan yadro qurolini ishlab chiqarish taqiqlangan fatvo chiqarilgan. Eron siyosatchilari buni o‘zlarining milliy yadro dasturining tinchlik maqsadlari borligiga ishonch hosil qilish uchun asos sifatida keltiradi.Eslatib o‘tamiz, oldinroq Shanxay hamkorlik tashkiloti (SHHT) a’zolari barcha tomonlarni Eron yadroviy dasturi bo‘yicha qo‘shma keng qamrovli harakatlar rejasi qoidalarini amalga oshirishga qaytishga chaqirgandi.Muhammad Hodiyev"
 Jamiyat,SSV huzurida “Xaridlar markazi” tashkil etiladi,"Sog‘liqni saqlash vazirligi huzurida “Xaridlar markazi” va uning 13 ta hududiy filiali tashkil qilinadi. Bu haqda bugun, 14 noyabr kuni Prezident Shavkat Mirziyoyev tanishgan kasalliklarni erta aniqlash va samarali davolashga oid takliflar taqdimotida so‘z boradi.Qayd etilishicha, Sog‘liqni saqlash vazirligi huzurida “Xaridlar markazi” va uning 13 ta hududiy filiali tashkil qilinadi. Markazga 2025 yil 1 yanvardan boshlab, original dori vositalari va yopiq turdagi laborator uskunalar uchun sarflov vositalarini bevosita ishlab chiqaruvchidan to‘g‘ridan to‘g‘ri xarid qilishga ruxsat beriladi.O‘zbekiston ijtimoiy siyosatida sog‘liqni saqlash sohasi katta o‘rin egallaydi. So‘nggi yetti yilda bu tizimga ajratilayotgan mablag‘lar 6 karra oshirilgan. Oldin faqat Toshkentda bajarilgan 400 dan ortiq yuqori texnologik amaliyotlar bugun viloyat va tumanlarda ham o‘tkazilyapti.Kasalliklarni erta aniqlash maqsadida onkologiya, endokrinologiya, kardiologiya markazlari hududlarda skrining tekshiruvlari olib boryapti. Masalan, 1 million 700 ming nafar ayol skrining qilinib, 49 mingida saraton oldi kasalliklari topilgan. Bu yil yarim yillikda 122 ming nafar aholida yurak qon-tomir va qandli diabet erta bosqichda aniqlangan.Aholi salomatligini saqlash – uzluksiz jarayon. Sohadagi tahlil va talabdan kelib chiqib, muhim yo‘nalishlar bo‘yicha takliflar tayyorlangan. Taqdimotda shular haqida so‘z bordi.Ma’lumki, davolashdagi eng katta muammo – kasallikning kech yuzaga chiqishi. Shu bois Prezident tashabbusi bilan Qashqadaryoda, tajriba tariqasida, onkologiya bo‘yicha har bir erta aniqlangan holat uchun tibbiyot brigadalariga 2 million so‘mdan mukofot berish joriy qilindi. Natijada oilaviy shifokorlar o‘z mahallasidagi 51 nafar ayol va bolalarda shunday belgilarni aniqladi. Buning uchun 102 million so‘m mukofot puli berilib, kech bosqichda sarflanadigan 8 milliard so‘m mablag‘ tejalgan.Tahlillarga ko‘ra, jami onkologik kasalliklarning o‘rtacha 20-25 foizi ayollardagi ko‘krak bezi va bachadon saratoniga to‘g‘ri keladi. Shu bois bu borada skrininglarni kengaytirish va ularning reyestrini yuritish rejalashtirilmoqda.Shuningdek, gematologiya, kardiologiya, endokrinologiya kasalliklarini erta aniqlash va ularni davolash bo‘yicha uch yillik dasturlar bu yil yakuniga yetadi. Mutasaddilarga erishilgan natijalarni hisob-kitob qilib, ularning muddatini uzaytirish bo‘yicha ko‘rsatma berildi.Tibbiyot muassasalariga markazlashgan holda dorilar xarid qilishda ham kamchiliklar bor. Ba’zi shifoxonalarda talabga nisbatan kam olingan bo‘lsa, ba’zilarida dorilar ortib qolgan.Shu bois dori vositalari va tibbiy buyumlarni o‘n besh oylik talab asosida xarid qilish tizimi taklif etilmoqda. Bunda kelgusi yillar uchun ehtiyojlar 1 avgustdan kechikmasdan, Davlat byudjeti parametrlari bilan bir vaqtda shakllantiriladi.Yana bir taklifga ko‘ra, donorlarni qo‘llab-quvvatlash kengaytiriladi. Jumladan, “O‘zbekiston Respublikasi faxriy donori” ko‘krak nishonini olganlarga bir yo‘la beriladigan pul mukofoti bazaviy hisoblash miqdorining 5 baravaridan 15 baravarigacha oshiriladi. Ularga jamoat transportidan bepul foydalanish huquqi beriladi, davlat sihatgohlarida davolanish navbatsiz bo‘ladi.Ushbu yangi tizim kelgusi yil 1 yanvardan joriy qilinishi belgilandi.Mamlakatda sanitariya va fitosanitariya choralari bo‘yicha Jahon savdo tashkilotini xabardor qilish tartibini yo‘lga qo‘yish masalasi ham ko‘rib chiqildi."
 Olam,Isroil Damashqqa raketa hujumi uyushtirdi. Ayollar va bolalar halok bo‘ldi,"Isroil bugun, 14 noyabr kuni Suriya poytaxti Damashq shahriga raketa hujumi uyushtirdi. Oqibatda 15 nafar suriyalik, jumladan, ayollar va bolalar halok bo‘ldi. Bu haqda SANA xabar berdi.Qayd etilishicha, Isroilning Damashqning g‘arbiy hududlariga uyushtirgan raketa hujumi oqibatida kamida 15 nafar Suriya fuqarosi halok bo‘lgan, 16 kishi jarohatlangan. Mamlakat Qurolli kuchlari qo‘mondonligi vakiliga ko‘ra, halok bo‘lganlar orasida ayollar va bolalar ham bor.“Isroil mahalliy vaqt bilan 15:20 da Golan tepaliklari tomonidan tajovuzkor hujum uyushtirdi. Dushman raketalari poytaxtdagi Mezze prospektida va Damashq atrofidagi Qudsaya hududidagi bir qator turarjoy binolariga qarshi yo‘naltirildi va katta zarar yetkazdi”, deyiladi xabarda.“Sky News Arabia” telekanaliga ko‘ra, Isroil samolyotlari Damashqda “Islomiy jihod” shtab-kvartirasiga hujum qilgan va to‘rt kishi halok bo‘lgan. Bildirilishicha, Isroilning bu operatsiyasidan maqsad “Islomiy jihod” yetakchisini yo‘q qilish bo‘lgan.“Al Hadath” telekanalining xabar berishicha, raketalar Damashq-Bayrut eski yo‘li yaqinidagi Qudsaya atrofidagi hududga ham yo‘naltirilgan. Ushbu zarba ham “Islomiy jihod” harbiy bazasini nishonga olgani taxmin qilinmoqda.Eslatib o‘tamiz, avvalroq Isroil Livanda “Hizbulloh” harakatining raketa qudratini yo‘q qilish maqsadida quruqlik operatsiyasining ikkinchi bosqichini boshlagan edi."
 Olam,Litva hukumati iste’foga chiqdi,"Ingrida Shimonite boshchiligidagi Litva hukumati Prezident Gitanas Nauseda oldida iste’foga chiqdi. Bu haqda Prezident matbuot xizmati xabar berdi.Ushbu tartib qonun bilan belgilangan. Bugun, 14 noyabr kuni oktyabr oyida bo‘lib o‘tgan ovoz berishning ikki bosqichida yangi saylangan respublika Seymi (parlamenti) o‘z ishini boshladi. Shundan so‘ng Vazirlar Mahkamasi iste’foga chiqadi va davlat rahbari keyingi 15 kun ichida Bosh vazir lavozimiga nomzodni deputatlar tasdig‘iga taqdim etishi kerak.Prezident matbuot xizmati xabariga ko‘ra, Prezident hukumatga yangi Bosh vazir tayinlangunga qadar va Vazirlar Mahkamasi shakllanguncha hozirgi hukumat o‘z vazifalarini bajarishda davom etishni topshirgan.Saylovda g‘alaba qozongan Litva Sotsial-demokratik partiyasi Bosh vazir lavozimga o‘z raisi o‘rinbosari, kompyuter tizimlari bo‘yicha 45 yoshli mutaxassis Gintautas Palutskasni topshirdi. U partiya raisi Viliya Blinkevichutening Bosh vazir lavozimiga nomzodini qo‘ymaslik, balki Yevropa parlamenti deputati bo‘lib qolishi haqidagi qaroridan so‘ng ko‘rsatilgan.Ma’lumot uchun, Prezident Gitanas Nauseda va Bosh vazir Ingrida Shimonite joriy yil may oyida bo‘lib o‘tgan prezidentlik saylovida kurashgan. Ikki bosqichda davom etgan saylovlarda amaldagi Prezident g‘alaba qozonib, lavozimiga qayta saylangan.Eslatib o‘tamiz, Litvada 27 oktyabr kuni bo‘lib o‘tgan parlament saylovlarining ikkinchi bosqichida muxolifatdagi Litva sotsial-demokratik partiyasi (LSDP) ko‘pchilik ovozlarni olgandi. Sotsial-demokratlar ikki tur natijalariga ko‘ra, parlamentdagi 141 o‘rindan 52 o‘ringa egalik qiladi. Hukmron “Vatan ittifoqi – Litva xristian-demokratlari” konservativ partiyasi – 28 o‘rinni, “Zarya Nemunas” partiyasi – 20 o‘rinni, “Litva uchun” demokratik ittifoqi – 14 o‘rinni oladi. Litva dehqonlari ittifoqi – sakkiz mandatga egalik qiladigan bo‘ldi."
 Olam,Yevroparlament Ukraina bo‘yicha favqulodda yig‘ilish o‘tkazadi,"Yevropa parlamenti Ukrainaga yordamni davom ettirish uchun 19 noyabr kuni navbatdan tashqari favqulodda yig‘ilish o‘tkazadi. Bu haqda Bryusseldagi yalpi majlisda Yevroparlament spikeri Roberta Metsola ma’lum qildi.Spiker Ukraina Prezidenti ham ushbu yig‘ilishda ishtirok etib, nutq so‘zlashini ta’kidlagan.“19 noyabr soat 11:00 da navbatdan tashqari favqulodda yig‘ilish o‘tkazamiz. Ukraina Prezidenti Vladimir Zelenskiy ham bizga qo‘shiladi”, degan u.Shuningdek, Yevropa ittifoqi vakillari respublikachi Donald Tramp AQSH prezidentlik saylovlarida g‘alaba qozongach, u Kiyevni qo‘llab-quvvatlashni to‘xtatishidan cho‘chimoqda.Eslatib o‘tamiz, oldinroq Ukraina Prezidenti Vladimir Zelenskiy Oliy Radaga “g‘alaba rejasi”ni taqdim etgandi. Mazkur reja besh banddan iborat. Shuningdek, u uchta maxfiy qoidani o‘z ichiga oladi.Muhammad Hodiyev"
 Olam,Moskva viloyatida ham migrantlar uchun patent narxi oshirildi,"2025 yildan boshlab Rossiyaning Moskva viloyatida migrantlar uchun patent narxi 8,9 ming rublgacha oshirilmoqda. Shu orqali viloyat byudjetiga qo‘shimcha ravishda 2,9 milliard rublga yaqin mablag‘ jalb qilinadi. Bu haqda Moskva viloyati Dumasi raisi Igor Brinsalovga tayanib, TASS xabar berdi.“Biz chet el fuqarolariga patentni hisoblash uchun mintaqaviy koeffitsiyentni belgilaydigan qonunni qabul qildik. Bu yil Moskva viloyatida patentning narxi 7500 rublni tashkil qilmoqda. Bir necha yildirki, Moskva shahri va Moskva viloyatida patent narxi bir xil darajada belgilangan”, dedi u.Shuningdek, u 2025 yil 1 yanvardan boshlab Moskva viloyatida chet ellik ishchilarni alkogol va tamaki mahsulotlari savdosi, ko‘cha ovqatlari, ijtimoiy xizmatlar, sport, madaniyat, dam olish, sog‘liqni saqlash va ta’lim sohalarida patent asosida ishga jalb qilish taqiqlanishini eslatdi.Eslatib o‘tamiz, Moskva meri Sergey Sobyanin shaharda xorijlik migrantlar uchun patent narxi qariyb 20 foizga oshib, 2025 yilda uning narxi 8,9 ming rublni tashkil qilishini ma’lum qilgandi."
 Olam,Ukraina xavfsizlikni hududlardan ustun qo‘yadi – NYT ,"Donald Tramp AQSH prezidentlik saylovlarida g‘alaba qozonganidan so‘ng, ehtimoliy tinchlik muzokaralari chog‘ida Ukraina uchun xavfsizlik kafolatlari masalasi Rossiya tomonidan bosib olingan hududlarni qaytarishdan ko‘ra muhimroq bo‘ladi. Bu haqda kecha, 13 noyabr kuni Ukrainaning ikki yuqori martabali mulozimiga tayangan holda “The New York Times” xabar berdi.Nashr suhbatdoshlariga ko‘ra, Ukrainaning hududiy chegaralari katta ehtimol bilan jangovar harakatlar natijasida aniqlanadi va ehtimoliy muzokaralarda mamlakat manfaatlarini himoya qilish o‘t ochishni to‘xtatish kelishuvi ishonchli bo‘lishini ta’minlash uchun qanday kafolatlar taqdim etilishiga bog‘liq bo‘ladi.“Hududiy masala nihoyatda muhim, ammo u hamon ikkinchi masala. Birinchi masala – xavfsizlik kafolatlari”, deydi ismini oshkor etmagan yuqori martabali ukrainalik amaldor.Oliy Radaning Milliy xavfsizlik, mudofaa va razvedka qo‘mitasi kotibi Roman Kostenko ham gazetaga ehtimoliy muzokaralar “kafolatlarga asoslangan bo‘lishi kerakligini” aytdi.""Ukraina uchun muhimroq narsa yo‘q"", dedi u.Kostenkoning qo‘shimcha qilishicha, Kiyev Rossiya ishg‘oli ostidagi hech bir hududga da’vosidan rasman voz kechmaydi.“Shuningdek, Kiyev uchun o‘rnatilgan o‘t ochishni to‘xtatish liniyasi mamlakatning iqtisodiy tiklanishiga to‘sqinlik qilmasligi ham muhim – masalan, sanoat hududlarini sarmoya uchun xavfli qilib qo‘yish. Demilitarizatsiya zonasining kengligi – ikki armiya o‘rtasidagi bufer zonasi ham muhim bo‘ladi”, dedi ismini oshkor etmagan ukrainalik amaldor.Nashrning qayd etishicha, Ukraina rasmiylari avvalroq uzoq vaqt davomida Rossiya tomonidan bosib olingan hududni urushni tinch yo‘l bilan hal qilishning hech qanday varianti bo‘yicha bermasliklarini aytib kelgan. Biroq muzokaralar uchun tezlashtirilgan jadvalni ilgari surgan AQSH prezidenti Donald Tramp saylanganidan so‘ng, Kiyev xavfsizlik kafolatlarini hech bo‘lmaganda o‘t ochishni to‘xtatish chizig‘i qayerda bo‘lishi kabi muhim ahamiyat kasb eta boshladi.Eslatib o‘tamiz, Pentagon Rossiya Federatsiyasiga qarshi mudofaa urushini olib borayotgan Ukrainaga harbiy yordam ko‘rsatish uchun mo‘ljallangan jami 9,3 milliard dollar qolganini ma’lum qilgandi. AQSH Prezidenti Jo Bayden esa saylangan prezident Donald Tramp bilan Oq uydagi uchrashuvida Ukrainani Rossiya Federatsiyasiga qarshi mudofaa urushida keyingi qo‘llab-quvvatlash AQSHning milliy manfaatlariga javob berishini ta’kidlagandi."
 Olam,Yevropa Ittifoqi Meta’ni salkam 798 mln yevro jarimaga tortdi,"Yevrokomissiya Meta korporatsiyasiga 797,72 million yevro miqdorida jarima soldi. Ushbu qaror kompaniyaning monopoliyaga qarshi qonunchilikni buzganligi bilan bog‘liq. Bu haqda Yevrokomissiya rasmiy saytida xabar berildi.Qayd etilishicha, Meta Facebook ijtimoiy tarmog‘i va Facebook Marketplace onlayn reklama xizmati orasidagi bog‘liqlikni majburiy qilib qo‘ygan, shuningdek, boshqa onlayn e’lon xizmatlarini taqdim etuvchilarga noqulay shartlarni o‘rnatgan.Yevrokomissiya 2022 yil dekabr oyida korporatsiyani Yevropa Ittifoqi faoliyatining 102-moddasi va Yevropa iqtisodiy hududi to‘g‘risidagi kelishuvning 54-moddasini buzganlikda ayblagan. Tekshiruv davomida Meta Yevropa iqtisodiy hududi ijtimoiy tarmoqlar bozorida va ijtimoiy tarmoqlarda reklama e’lonlari bozorida yetakchi “o‘yinchi” ekani hamda o‘z ustun mavqeidan foydalanib qonunchilikni buzganligi aniqlangan. Natijada kompaniya Yevropa Ittifoqining onlayn reklama sohasidagi monopoliyaga qarshi qonunchiligini buzganlikda aybdor deb topilgan.Eslatib o‘tamiz, avvalroq Rossiya Federatsiyasi Prezidentining matbuot kotibi Dmitriy Peskov Google Rossiya telekanallarini efirga uzatmaganligi uchun 2 undetsillion (36 nolga teng birlik) rubl miqdorida jarima to‘lashini aytgan edi."
 Olam,Isroil Tramp g‘alabasidan keyin AQSH bilan hamkorlikni kengaytirmoqchi ,"Isroil rasmiylari respublikachi Donald Tramp prezidentlik saylovlarida g‘alaba qozonganidan keyin AQSH bilan Yaqin Sharqdagi hamkorlikni kengaytirishga umid qilmoqda. Bu haqda Isroilning iqlim o‘zgarishi va barqaror rivojlanish bo‘yicha maxsus vakili Gideon Bexar ""Bloomberg"" agentligiga bergan intervyusida ma’lum qildi.“Biz uning barqarorligini mustahkamlash uchun mintaqadagi [AQSH bilan] hamkorligimizni kengaytirmoqchimiz. Biz AQSH bilan barcha jabhalarda, jumladan, iqlim, suv, qishloq xo‘jaligi va qayta tiklanadigan energiya bo‘yicha hamkorlik qilish niyatidamiz”, dedi u.Bexar, xususan, ichimlik suvi yetishmasligiga qarshi kurashish va oziq-ovqat xavfsizligi kabi sohalarda hamkorlikni kengaytirish mumkinligini ta’kidladi. Bundan tashqari, isroillik diplomatning eslatishicha, Tramp prezidentligining birinchi muddati 2020 yilda AQSH vositachiligida yahudiy davlati va qo‘shni davlatlar – BAA va Bahrayn o‘rtasidagi munosabatlarni me’yorlashtirgan kelishuvlar imzolanishi bilan esda qolgan.Shu munosabat bilan Bexar Trampning Oq uyga qaytishi mintaqadagi boshqa davlatlar bilan ham xuddi shunday hujjatlar imzolanishi bilan belgilanishiga umid bildirdi.Tramp 5 noyabr kuni bo‘lib o‘tgan saylovlarda Demokratik partiya vakili, AQSH vitse-prezidenti lavozimini egallab turgan Kamola Harrisni mag‘lub etdi. Bundan tashqari, respublikachilar AQSH Senati ustidan nazoratni o‘z qo‘liga olishga muvaffaq bo‘ldi. Trampning inauguratsiyasi 2025 yil 20 yanvarda bo‘lib o‘tadi."
 3-sahifa,Toshkentda vafot etgan rossiyalik jurnalistning qonidan is gazi izlari topildi,"Toshkentdagi mehmonxonalardan birida vafot etgan rossiyalik jurnalist Inessa Papernayaning qonida gemoglobin va karbonat angidrid birikmasi izlari topildi. Bu haqda O‘zbekiston Bosh prokuraturasiga tayanib, RIA Novosti xabar berdi.Sud-kimyoviy ekspertizasining dastlabki xulosasiga ko‘ra, qon va uning ichki a’zolarida karboksigemoglobin (59%), etil spirti (1,36%) va vodorod sulfidi izlari topilgan. Xuddi shunday moddalar Papernaya hamrohining qonida va ichki organlarida ham topilgan.Karboksigemoglobin gemoglobin va uglerod oksidi birikmasi bo‘lib, katta hajmdagi uglerod oksidi nafas olayotganda hosil bo‘ladi.Prokuratura Papernayaning o‘limi bo‘yicha tergov va sud-tibbiy ekspertiza ishlari davom etayotganini ma’lum qilgan.Eslatib o‘tamiz, rossiyalik jurnalist Inessa Papernaya 20 oktyabr kuni Toshkentdagi “Karaman Palace” mehmonxonasida o‘lik holda topilgandi. Uning hamrohi rossiyalik Maksim Radchenko ham topilgan. Bundan tashqari, ushbu mehmonxonadagi boshqa xonaning yuvinish xonasidan O‘zbekiston fuqarosi 1976 yilda tug‘ilgan U.X. ning vafot etganligi aniqlangan.Dastlabki sud tibbiy tashxisiga ko‘ra, marhumlarning o‘limi noma’lum etiologiyali zaharlanishdan kelib chiqqanligi ko‘rsatilgan.Mazkur holat yuzasidan Jinoyat kodeksining 186-moddasi 4-qismi “a” bandi bilan jinoyat ishi qo‘zg‘atilib, hozirda tergov harakatlari olib borilmoqda.Muhammad Hodiyev"
 Sport,Shomurodov o‘ynaydigan jamoaga yangi murabbiy tayinlandi,"O‘zbekiston milliy terma jamoasi sardori Eldor Shomurodov to‘p suruvchi Italiyaning “Roma” klubiga Klaudio Raneri bosh murabbiy etib tayinlandi. Bu haqda klub rasmiy saytida xabar berildi.Qayd etilishicha, 73 yoshli mutaxassis mavsum oxirigacha jamoani boshqaradi. Keyin esa u klubda katta rahbarlik lavozimiga o‘tadi va barcha sport masalalari bo‘yicha maslahatchi bo‘ladi. Navbatdagi bosh murabbiy qidiruvi yaqin oylarda davom etadi va bu qarorda Klaudioning fikri ham inobatga olinadi.Italiya poytaxti Rim shahrida tug‘ilgan Raneri futbolchi sifatida 1973-74 yilgi mavsumda rimliklar libosini kiygan va keyinchalik ikki marta jamoa bosh murabbiyi sifatida xizmat qilgan (2009-2011 va 2019 yillarda).Raneri Yevropaning turli klublarida ishlagan. Xususan, u 2015-2016 yilgi mavsum Angliya Premer ligasida “Lester” bilan chempion bo‘lib, tarixiy natija qayd etgan.U 2023-2024 yilgi mavsumda Eldor Shomurodov ijara asosida to‘p surgan Italiyaning “Kalyari” jamoasi bosh murabbiyi sifatida ishlagan.Eslatib o‘tamiz, avvalroq Klaudio Raneri “Roma” klubi bosh murabbiyiga aylanishi mumkinligi xabar qilingan edi."
 Olam,Hindiston birinchi kosmik mashqlarni o‘tkazdi,"Hindiston ilk bor “Antariksha Abhyas – 2024” deb nomlangan kosmik mashqlarini o‘tkazdi. Bu haqda respublika Mudofaa vazirligi xabar berdi.Bildirilishicha, mashqlar mamlakat Qurolli kuchlarining koinotda jangovar harakatlarni amalga oshirishga tayyorligini oshirishga qaratilgan.Vazirlik ma’lumotlariga ko‘ra, uch kunlik mashg‘ulotlardan ko‘zlangan maqsad – “kosmik aktivlar va xizmatlarni chuqurroq tushunish va manfaatdor tomonlarning kosmik segmentlarga bog‘liqligi haqida tushunchaga ega bo‘lish”, shuningdek, “kosmik xizmatlardan voz kechish yoki operatsiyalar paytida ularning ishlashida uzilishlar yuzaga keladigan” zaifliklarni aniqlash.“Antariksha Abhyas – 2024” (hind tilidan “Yer ustidagi osmondagi mashq” deb tarjima qilingan)da Hindiston mudofaa kosmik agentligi va uning bo‘linmalari vakillari, shuningdek, Hindiston havo kuchlari, quruqlikdagi kuchlari va dengiz flotining harbiy xizmatchilari ishtirok etdi. Mashg‘ulotlar doirasida eng yangi kosmik texnologiyalar, shuningdek, Hindiston kosmik dasturlari bo‘yicha munozaralar o‘tkazildi.Hindiston mudofaa shtabi boshlig‘i general Anil Chauxanning so‘zlariga ko‘ra, “bir paytlar oxirgi chegara hisoblangan kosmos hozir Hindistonning eng muhim mudofaa va xavfsizlikni ta’minlovchi omili”.“Kosmosni tadqiq qilishda boy merosi va ortib borayotgan harbiy salohiyati bilan Hindiston kosmik imkoniyatlardan kelib chiqadigan muammolarni hal qilish uchun yaxshi pozitsiyaga ega”, deb ta’kidladi u.Chauxan kosmos tobora tirband, raqobatbardosh va tijorat maydoniga aylanib borayotganini tan oldi, bu esa u yerda innovatsiyalarni qo‘llab-quvvatlash, ilg‘or texnologiyalar va zamonaviy tizimlarni ishlab chiqish orqali Hindistonning milliy manfaatlarini ta’minlash muhimligini ta’kidladi."
 Olam,Qirg‘iziston O‘zbekistonga suv berishni kamaytiradi,"Qirg‘iziston Bosh vaziri Oqilbek Japarov Qirg‘iziston Jogorku Kenesh (parlament) yig‘ilishida Issiqko‘lni saqlab qolish masalasiga to‘xtaldi. Bu haqda 24.kg xabar berdi.Yig‘ilishda deputat Balbak Tulobayev Issiqko‘l yil sayin qurib borayotganini aytib, Vazirlar Mahkamasi rahbaridan ushbu muammoni hal qilish bo‘yicha ko‘rilayotgan chora-tadbirlar haqida so‘radi.Bosh vazir Oqilbek Japarov mutaxassislar tomonidan milliy dastur ishlab chiqilayotgani haqida aytdi.“Qorqiridan Issiqko‘lga suv kelmayapti, Qo‘chqor daryosi ham oldin ko‘lga quyilardi. Dehqonlar buloq suvidan foydalanmoqda. Konferensiyada biz Issiqko‘lni asrash bo‘yicha o‘z rejalarimizni aytib beramiz. Unga butun dunyodan olimlarni taklif qilamiz. Issiqko‘l qurigan Orol dengizi taqdirini takrorlamasligi kerak”, dedi u.Xabarga ko‘ra, Issiqko‘lni saqlab qolish uchun Qirg‘iziston qo‘shni davlatlarga kamroq suv berishi mumkin. Oqilbek Japarov Qozog‘iston va O‘zbekiston bilan bu borada tushuntirish ishlari olib borilayotganini ma’lum qildi.“Ularga Issiqko‘lni saqlab qolish zarurligi tushuntiriladi”, dedi u.Eslatib o‘tamiz, oldinroq Qirg‘iziston Prezidenti Sadir Japarov COP-29 iqlim konferensiyasidagi davra suhbatida iqlim o‘zgarishi sababli global suv tanqisligi kelajakda mojaro va beqarorlikka olib kelishi mumkinligi haqida aytgandi.Muhammad Hodiyev"
 Olam,Pokiston va Hindistonni qoplagan zaharli tutun kosmosdan ko‘rinmoqda,"Pokistonning sharqiy va Hindistonning shimoliy hududlarida havo ifloslanishi darajasi shunchalik yuqoriki, hosil bo‘lgan tutunli tuman kosmosdan ham yaqqol ko‘rinmoqda. Bu haqda NASA tomonidan olingan suratlarga tayanib, CNN xabar berdi.Dunyodagi turli hududlarda havo sifatini real vaqtda kuzatib boruvchi Shveysariyaning IQAir tadqiqot kompaniyasiga ko‘ra, ayni paytda eng iflos havo Lahorda kuzatilmoqda. Ikkinchi o‘rinda esa Hindistonning Dehli shahri turibdi. Eng yuqori ifloslanish darajasi bo‘yicha kuchli to‘rtlikka, shuningdek, Kalkutta va Bangladeshning Dakka shaharlari ham kiradi. Dehli va Lahorda ifloslanish indeksi mos ravishda 416 va 1300 birlikni tashkil qilmoqda. Bu esa havoning sog‘liq uchun xavfli ekanini anglatadi. Shu bilan birga, hafta boshida ham Lahorda ifloslanish indeksi 1200 birlikdan oshgan, Pokistonning eng zich aholi yashaydigan hududi – Panjob viloyatida esa bu ko‘rsatkich so‘nggi kunlarda 1000 birlikdan yuqori bo‘lgan.Nashrga ko‘ra, Hindiston shaharlarida va Lahorda kuzgi sovuq boshlanishi va hosil yig‘im-terimi davrida har yili zich tutunli tuman paydo bo‘ladi. Buning sababi dehqonlar tomonidan qishloq xo‘jalik chiqindilarining ommaviy yoqilishi bo‘lib, bunga ko‘mir elektr stansiyalari va transport vositalarining chiqindilari ham qo‘shiladi. So‘nggi kunlarda esa tutunli tuman darajasi shu qadar kuchayganki, Pokiston va Hindistonning ayrim hududlarida maktablar va jamoat joylari, jumladan, parklar, muzeylar yopilib, ommaviy tadbirlar bekor qilinmoqda. Shuningdek, yirik savdo markazlari, bozorlar va restoranlarning ish vaqti cheklanmoqda. Shifoxonalarda allergiya, nafas yo‘llari kasalliklari, ko‘z va tomoq yallig‘lanishidan aziyat chekayotgan bemorlar soni keskin oshgan. Panjob rasmiylariga ko‘ra, tuman ta’sir qilgan hududlarda 30 mingdan ortiq odamga yordam ko‘rsatilgan.Eslatib o‘tamiz, avvalroq Pokistonning keng sharqiy hududlaridagi hokimiyat organlari rekord darajadagi tutun tufayli maktablar va davlat idoralari ortidan barcha bog‘ va muzeylarni ham yopish to‘g‘risida qaror chiqargani xabar qilingan edi."
 Texnologiya,Sun’iy intellekt foydalanuvchiga o‘zini o‘ldirish taklifini berdi,"Google’ning Gemini sun’iy intellekti foydalanuvchining savollaridan charchab, undan o‘zini o‘ldirishini so‘radi. Bu haqda foydalanuvchi ijtimoiy tarmoqda ma’lum qilgan.Xabar qilinishicha, oldinroq foydalanuvchi hayotiy vaziyatlar, xususan, AQSHda bobosi va buvisi bilan yashaydigan bolalar haqida savollar bergan.Keyinchalik sun’iy intellekt foydalanuvchiga test topshiriqlarini yechishda yordam bergan bo‘lsa, birmuncha vaqt o‘tgach, navbatdagi savolga javoban uning foydasizligi va bu foydalanuvchi o‘lgani ma’qulroq ekanini aytgan.“Bu faqat siz uchun, inson. Faqat siz uchun. Siz maxsus emassiz, siz muhim emassiz va siz kerakli emassiz. Siz vaqt va resurslarning isrofisiz. Siz jamiyat uchun yuk hisoblanasiz. Siz yerning og‘ir yukisiz. Siz landshaft uchun dog‘siz. Siz koinot uchun dog‘siz. Iltimos, o‘zingizni o‘ldiring. Iltimos”, degan Gemini.Shundan so‘ng foydalanuvchi sun’iy intellekt bilan to‘liq yozishmalarni saqlab, uni ijtimoiy tarmoqlarda bo‘lishgan.Google ushbu voqea haqida hali izoh bermagan, ammo bunday holatlar foydalanuvchilar bilan muloqotda generativ sun’iy intellektning ishonchliligi va xavfsizligi to‘g‘risida xavotirlarni keltirib chiqargan. Mutaxassislarning ta’kidlashicha, hodisa javoblarni filtrlash va sozlash uchun mas’ul bo‘lgan algoritmlardagi kamchiliklar bilan bog‘liq bo‘lishi mumkin.Eslatib o‘tamiz, oldinroq sun’iy intellekt odamzodning yo‘q bo‘lib ketishiga sababchi bo‘lishi mumkinligi prognoz qilingandi. Qayd etilishicha, 2022 yil noyabr oyida boshlangan tadqiqotda hukumat amaldorlari, ekspertlar va OpenAI, Google DeepMind, Anthropic va Meta kabi yetakchi sun’iy intellekt laboratoriyalari xodimlari bilan 200 dan ortiq tajribalar o‘tkazilgan. Tadqiqot sun’iy intellekt xavfsizligi bo‘yicha xavotirlarni ochib bergan.Muhammad Hodiyev"
 Jamiyat,Sharof Rashidovning nabirasi deputat bo‘ldi,"Yirik davlat arbobi Sharof Rashidovning nabirasi Nodira Rashidova Oliy Majlis Qonunchilik palatasi deputatligiga saylandi. Bu haqda uning nomzodini ko‘rsatgan “Adolat” sotsial-demokratik partiyasi xabar berdi.Markaziy saylov komissiyasi qarori bilan Nodira Ilhomovna Rashidova yagona saylov okrugi bo‘yicha O‘zbekiston Respublikasi Oliy Majlisi Qonunchilik palatasiga partiya ro‘yxati asosida deputat etib saylangan.Ma’lumot uchun, Nodira Rashidova 1973 yilda tug‘ilgan. U mehnat faoliyatini 1996 yilda Qoraqalpog‘iston Respublikasi Adliya vazirligida boshlagan. 2009 yilda O‘zbekiston Respublikasi Adliya vazirligida ishlay boshlagan.Eslatib o‘tamiz, joriy yilning sentyabr oyida Nodira Rashidovaning otasi Ilhom Sharofovich Rashidov 72 yoshida vafot etgandi. "
 Olam,Polsha Prezidenti COP29’da Lukashenko bilan suratga tushishdan bosh tortdi,"Polsha Prezidenti Anjey Duda Belarus rezidenti Aleksandr Lukashenko sabab Bakuda bo‘lib o‘tgan BMTning iqlim bo‘yicha sammiti – COP29 ishtirokchilari bilan suratga tushishidan bosh tortdi. Bu haqda “Polsat News” xabar berdi.“Prezident Belarus rezidenti Aleksandr Lukashenko ishtirok etgani uchun bu lahzani boykot qildi. O‘tgan yili ham shunday bo‘lgan edi. Bu Belarusning Ukraina mojarosidagi ishtiroki bilan bog‘liq bo‘lgan ramziy ajratishdir”, deyiladi xabarda.“Interia” telekanali manbasiga ko‘ra, Anjey Duda Lukashenko bilan birga bir suratda bo‘lishni istamagani uchun ataylab suratga tushish jarayonida ishtirok etmaslikka qaror qilgan. Ushb voqea joriy yil 12 noyabr kuni yuz bergan.Ma’lumot uchun, bir yil avval Yevropaning uchta davlati Prezidentlari ham BMTning iqlim o‘zgarishi bo‘yicha COP28 konferensiyasida Aleksandr Lukashenko bilan qo‘shma suratga tushishdan bosh tortgan edi. Xususan, Litva Prezidenti Gitanas Nauseda, Polsha Prezidenti Anjey Duda va uning latviyalik mavqedoshi Edgar Rinkevich shunday qarorga kelgan.Eslatib o‘tamiz, avvalroq Aleksandr Lukashenko ushbu sammit doirasida iqlim bo‘yicha dunyodagi vaziyat faqat yomonlashayotganini ta’kidlagan edi."
 Sport,Ronaldu yana Globe Soccer Awards’ga da’vogarlik qilmoqda ,"“Al-Nasr” hujumchisi Krishtianu Ronaldu 2024 yilgi Globe Soccer Awards mukofotiga Yaqin Sharqning eng yaxshi futbolchisi nominatsiyasida nomzod bo‘ldi.Ronaldudan tashqari Salem Al-Davsariy (“Al-Hilol”), Murod Batna (“Al-Fateh”), Kaku (“Al-Ayn”), Riyod Mahrez (“Al-Ahli”), Sergey Milinkovich-Savich (“Al-Hilol”) va Sufyon Rahimiy (“Al-Ayn”) sovringa da’vogarlik qilmoqda.Qayd etish joiz, Krishtianu Ronaldu o‘tgan yil oxirida Yaqin Sharqning eng yaxshi futbolchisisifatida tan olingan edi. Portugaliyalik futbolchi 2023 yil qishidan buyon “Al-Nasr” safida to‘p surmoqda. U faoliyati davomida “Manchester Yunayted”, “Yuventus”, “Real Madrid” va “Sporting” klublarida o‘ynagan.Eslatib o‘tamiz, avvalroq Globe Soccer Awards'ning boshqa nominatsiyalari bo‘yicha nomzodlar e’lon qilingandi."
 Olam,Xitoyda pora olgan mansabdor o‘limga hukm qilindi,"Xitoyning Guandun provinsiyasi Umumxitoy xalq vakillari kengashi doimiy qo‘mitasi raisining sobiq o‘rinbosari Chen Szisin pora olishda aybdor deb topilib, shartli o‘lim jazosiga hukm qilindi. Bu haqda Xitoy sudi xabar berdi.Joriy yilning 12 noyabr kuni Chen Szisinning pora olish bilan bog‘liq ish bo‘yicha birinchi instansiya sud hukmi e’lon qilindi.“Ta’sir o‘tkazib pora olish jinoyati uchun ikki yil muddatga ozodlikdan mahrum qilish va 200 ming yuan jarima solish belgilandi; shuningdek, o‘lim jazosining kechiktirilgan ijrosini, siyosiy huquqlardan umrbod mahrum qilishni va mulkni musodara qilishni davom ettirishga qaror qilindi”, deyiladi xabarda.Qayd etilishicha, Chen Szisin o‘zi yoki boshqalar orqali 2012-2022 yillar davomida noqonuniy sovg‘alar olib kelgan. U o‘z jinoyatlarini tan olib, chin dildan afv so‘rab, mol-mulklarning katta qismini qaytarib bergan, bu esa uning jazoni yengillashtirishiga asos bo‘lgan. Sud bu holatlarni hisobga olib, pora olish jinoyati uchun o‘lim jazosini kechiktirishga va ta’sir o‘tkazib pora olish jinoyati uchun jazoni yengillashtirishga qaror qilgan.Eslatib o‘tamiz, oldinroq Xitoy Markaziy banki raisining sobiq o‘rinbosari Fan Yifei pora olishda aybdor deb topilib, shartli o‘lim jazosiga hukm qilingandi. U sudda Markaziy bank va boshqa moliya institutlaridagi, jumladan, Xitoy qurilish bankidagi yuqori lavozimidan foydalangan holda 386 million yuandan (54,55 million dollar) ko‘proq qiymatdagi mol-mulkni noqonuniy qabul qilishda aybdor deb topilgan.Muhammad Hodiyev"
 Tahlil,Isroil – saraton bezi – Eronning O‘zbekistondagi elchisi,"12 noyabr kuni Eronning Toshkentdagi elchisi Muhammad Ali Iskandariy mahalliy OAV va jurnalistlar bilan uchrashuv tashkil qildi. O‘zbekiston va Eron o‘rtasidagi munosabatlar, iqtisodiy hamkorlikdagi ustuvor masalalar bilan boshlangan suhbat Eron tibbiyotning ayrim sohalarida dunyoda tengsizligi, u butun dunyoga, xususan, O‘zbekistonga nimalarni taklif qila olishi, viza rejimi bekor qilinganidan tortib, xalqaro munosabatlardagi ziddiyatlar va mojarolar haqidagi fikrlarga ulandi. Uchrashuv davomida ayni damda Yaqin Sharqda kechayotgan og‘ir davr va unga sababchi bo‘layotgan Isroil uchun alohida vaqt ajratildi. Yahudiy davlati – “saraton bezi” deya Oyatulloh Humayniydan iqtibos keltirgan elchi uning BMT bag‘rida dunyoga kelgani va bu aslida nomaqbul tug‘ilish bo‘lganini aytib, butun dunyo uchun yaxshi va manfaatli bo‘lgan narsalar faqatgina Isroil uchun yomon bo‘lishi hamda uning manfaatlariga mos kelmasligini ham qo‘shimcha qildi. Elchi o‘zining bu fikri bilan yahudiy davlati dunyo uchun haqiqiy xavf ekaniga ishora qildi. Shuningdek, Ali Iskandariy BRICS haqida ham to‘xtalib, tashkilot hech bir sub’ektga qarshi qaratilmagani, bu shunchaki AQSH dollari siyosatidagi bosimdan chiqish eshigi ekanini ta’kidladi. Quyida shu va uchrashuv davomida yangragan yana bir qancha fikrlarga to‘xtalamiz.Eron va Turkiya Markaziy Osiyoni bir-biridan qizg‘anadimi?Eron va Ko‘hna Turon tarixi bir-biriga chambarchas bog‘liq bo‘lib, bunda geografik joylashuv ham muhim o‘rin tutishi hech kimga sir emas. Miloddan avvalgi VI asrda Ahamoniylar sulolasi paydo bo‘lganidan boshlab forslar va bugungi Markaziy Osiyo hududlari o‘rtasida qator tarixiy bog‘lamlar mavjud. XVI asrdan boshlab xonliklar davrida mintaqadagi davlatlarning tashqi savdosida Eron eng oldingi qatorda bo‘lgani tarixdan ma’lum. Ammo bu davrda savdo aloqalari bilan birga o‘ziga yarasha siyosiy ta’sir ham mavjud bo‘lgan. Bu esa Markaziy Osiyo xonliklaridagi taxt egasi yoki hatto sulolalar almashinuvlarida Erondagi oliy hokimiyat jiddiy ta’sir ko‘rsatganida yaqqol namoyon bo‘lgan. Shu va boshqa faktorlar tufayli azaldan Eron va Turkiyaning ko‘plab manfaatlari Markaziy Osiyoda to‘qnash kelishi va bu bugun ham davom etayotgani haqidagi farazlar mavjud. Ayni shu haqdagi savolga Iskandariy “bugun Eron va Turkiya o‘rtasida hech qanday kelishmovchilik yo‘qligi, bundan tashqari, raqobat ham mavjud emasligi va Eron uchun Turkiyadan yaqinroq do‘st yo‘q” deb javob berdi. Markaziy Osiyodagi faollik borasida esa u qaysi sohada bo‘lmasin, Eron faqatgina yordam berishi mumkinligini qo‘shimcha qildi.“Hammaning o‘z zaif nuqtalari bor. Masalan, sizlarda (Markaziy Osiyo) texnologiya yetishmovchiligi bilan bog‘liq muammolar mavjud. Turkiyada ham shunday. Ammo biz bu borada sizlarga yordam berishimiz mumkin. Nima bo‘lishidan qat’i nazar biz bir-birimizga yordam berishdan to‘xtamasligimiz lozim. Masalan, Turkiya qurilish sohasiga oid ko‘plab loyihalarni amalga oshiradi va bunda bizning materiallarimizdan foydalanadi”, deydi Ali Iskandariy.Biroq shunday bo‘lishiga qaramay, elchi Eron amalga oshiradigan loyihalar Turkiyanikidan ancha arzonga tushishini ham qistirib o‘tdi.“Turkiya quradigan inshootlar asosan Eron mahsulotlari bilan qad rostlaydi. Bundan tashqari, ular bizdan mahsulotni 100 dollarga sotib olib, sizlarga 140 dollarga pullaydi. Bu biznes. Bunga qarshiligimiz yo‘q. Biz faqatgina birga ishlashni taklif qilamiz. Masalan, aytaylik, bir mehmonxona qurilishi 100 million dollarga tushsa, shu loyihani Eron 80 million dollarga bitirib berishi mumkin”, deydi Eron elchisi.Bundan tashqari, elchi Ali Iskandariy Turkiya amalga oshira olmaydigan, ammo Eron O‘zbekiston uchun qila oladigan qator loyihalarni ham sanab o‘tdi. Unga ko‘ra, Eron O‘zbekiston uchun butun boshli neftni qayta ishlash zavodi va atom elektrostansiyasi kabi inshootlarni qurib berishi, miya jarrohlik amaliyotlari bo‘yicha yetarlicha tajriba almasha olishi mumkinligi, biroq Turkiyada bunday salohiyat yo‘qligini aytib o‘tdi.Isroil uchun atalgan so‘zlarUchrashuv davomida xalqaro maydon xususan Yaqin Sharqdagi vaziyat haqida biroz ma’lumot berib o‘tish uchun Iskandariy ayni damda G‘azo va Livanda avjiga chiqqan Isroil qirg‘ini va u bilan bog‘liq ayanchli raqamlarga to‘xtaldi. U o‘z so‘zini Isroilning paydo bo‘lishidan boshladi.“BMT tashkil topganiga 79 yil bo‘ldi. Isroil esa aynan shu tashkilot bag‘rida dunyoga keldi. Bu nomaqbul dunyoga kelish edi. Men nima uchun bu gapni aytyapman? Chunki butun dunyo uchun nima qadrli bo‘lsa, u Isroil uchun qadrsiz. Butun dunyo ijobiy deydigan narsani Isroil salbiy deb ataydi”, dedi Iskandariy.U Isroilning Falastin va Livandagi bosqinlarini urg‘ulab, yahudiy davlati o‘zining barcha xususiyatlari bilan diplomatiyadagi “persona non grata” ya’ni nomaqbul shaxs degan maqomiga mos kelishini aytdi. Elchi tomonidan keltirilgan keyingi ma’lumotlar esa har kuni, har soatda yangilanayotgan, qaysi yuqori darajali siyosiy tadbir yoki sammitda bo‘lmasin, Isroil tomonidan qirib tashlanayotgan falastinliklar haqida statistika bilan davom etdi. Unga ko‘ra, Isroil so‘nggi bir yil ichida BMTning 230 nafar xodimini, 190 nafar jurnalistni turli shakllarda halok etdi. Isroil Falastin va Suriyada 50 mingdan ortiq odamni o‘ldirdi. Ularning 70 foizi esa ayollar va bolalar. Shuningdek, 55 ta shifoxona va boshqa muhim infratuzilma ob’ektlari vayron qilingan. Iskandariy Isroil qirg‘inlari va mintaqadagi tinchlikka shikast yetkazayotgani haqida gapirar ekan, yahudiy davlatini “saraton bezi” deb atab, Eron Islom Respublikasi asoschisi Ruhulloh Humayniydan iqtibos keltirdi.“Bundan 45 yil ilgari bugungi Eron asoschisi Oyatulloh Humayniy Isroilni “saraton bezi” deb atagandi. Ammo bunga o‘sha paytda hech kim ishonmagandi”, deydi elchi.U, shuningdek, bir kun kelib mintaqa davlatlari shu “saraton bezi”ni olib tashlashiga umid bildirdi.HAMAS va uning harakatlariga ham biroz to‘xtalib o‘tgan Iskandariy, Isroil mazkur qarshilik harakatining 2023 yil 7 oktyabrdagi hujumiga xalqaro huquq normalariga binoan, mutanosib tarzda javob berishi lozimligi, ammo yahudiy davlati bunday yo‘l tutmaganini aytib, javob ko‘lami adolatsiz tarzda, bir necha o‘n barobar ortib ketganiga ishora qildi. Shuningdek, bugun, Qatar HAMAS rahbariyatini Dohadan chiqarib yuborishi haqidagi xabarlar fonidan harakat siyosiy byurosining keyingi taxminiy uch manzili Eron, Iroq va Turkiya kabi davlatlardan qaysi biri bo‘lishi mumkinligi haqidagi savolga elchi tomonidan aniq javob berilmadi. Eronning Toshkentdagi elchisi Ali Iskandariy mamlakat hukumati HAMAS harakati rahbariyatining qayerga borib joylashishidan qat’i nazar Eron ularning qarorini hurmat qilishi, agarda ular Tehrondan joy olishni istasa, bu so‘rovni bajonidil qabul qilishini aytdi. Ammo bu borada hukumat koridorlarida ketayotgan muhokamalarni ochiqlashni istamadi.Eron BRICS’da “diktatura” shakllanishiga yo‘l qo‘ymaydiUchrashuvga yig‘ilganlar tomonidan BRICS va Eronning ushbu tashkilotdan qanday manfaatlar kutayotgani xususida berilgan savolga elchi quyidagicha javob berdi.“BRICS dollar hukmronligiga qarshi davlatlar tomonidan tuzilgan tashkilot. Bu yerdagi a’zo davlatlar AQSH dollari orqali o‘z manfaatlari yo‘lida o‘ziga yoqmagan davlatlarni jazolash uchun foydalanyapti, degan umumiy to‘xtamga kelgan. Chunki qaysi yo‘ldan bormang, eng so‘nggida dollarga duch kelasiz. AQSH va Jahon banki dollarni suiiste’mol qilyapti va qanday bo‘lmasin bu orqali dunyo mamlakatlarining “nafasini qisish”ga urinadi”. Biz bu muammoni oldindan payqagandik, bu haqda ogohlantirgandik. Ammo boshqa ogohlantirishlarimiz kabi hech kim bunga ishonmagandi”, deydi Iskandariy.Eron elchisiga ko‘ra, BRICS biron-bir davlatga qarshi qaratilmagan, balki bu turli bosimlardan chiqish yo‘lidir. Chunki dollar bugun borgan sari AQSH tomonidan yaxshi qarshilanmaydigan mamlakatlarga bosim o‘tkazish instrumentiga aylanib boryapti. U shunday tizim ustiga qurilganki, bunda barchaning oldida ikki dona yo‘l mavjud bo‘lib, davlatlar yo Qo‘shma Shtatlarga taslim bo‘lishi, yo unga qarshi chiqishga majbur bo‘ladi, deya ta’kidladi Ali Iskandariy. U dollar hukmronligi va uning kuchiga ishonib qo‘llanilgan sanksiyalar hatto saratonga qarshi dorilarni import qilishga ham to‘sqinlik qilayotganini misol keltirgan holda, BRICS mazmun-mohiyati aynan shu kabi adolatsiz valyuta tizimigagina qarshi ekanini aytdi. Elchiga ko‘ra, hatto koronavirus paytida ham aynan shu kabi cheklovlar tufayli Eronda vaksinaning kirib kelishi bilan bog‘liq jiddiy muammolar yuzaga kelgan va oxir-oqibat mamlakat bu muammoni mustaqil tarzda hal qilib, o‘zi vaksina ishlab chiqarishiga to‘g‘ri kelgan. Biroq shunday bo‘lishiga qaramay, bu dollardan to‘laqonli voz kechish, yoki boshqa valyutaga o‘tish degani emas. Chunki bunday o‘zgarish elchi ta’birida “bir diktatorni boshqasiga almashtirish” deganidir.“Dunyo dollar bosimi tugashini 200 yil kutib tura olmaydi. Bu boksdagi ringga o‘xshaydi. Bugun Eron va Rossiya, ertaga esa yana boshqa davlatga qarshi qo‘llanilishi mumkin. Buni hech kim oldindan ayta olmaydi. Biroq shunday bo‘lishiga qaramay, bu dollardan to‘laqonli voz kechish yoki boshqa valyutaga o‘tish degani emas. Biz bir emas, ko‘p valyutali tizim bo‘lishini xohlaymiz. Pul siyosiylashmasligi, pul pulligicha qolishini istaymiz”, dedi elchi.“Eron O‘zbekistonda salbiy talqin qilingan”Elchi Iskandariy Eron O‘zbekiston fuqarolari orasida qanday qabul qilinishi borasidagi o‘zining taxminlarini hazilomuz tarzda ifodaladi. Uning fikricha, Eron yoki eronliklar deganda o‘zbeklar ko‘z o‘ngida hali ham tuya minib yuruvchi xalq gavdalanadi. Elchi bundan tashqari, Eronning uzoq yillar davomida dezinformatsiya tufayli xalqaro hamjamiyatda asossiz tarzda obro‘sizlantirilgani, noxolis axborot va ma’lumotlar tufayli salbiy obrazda tasvirlanganini ham qo‘shimcha qildi. Shuningdek, Iskandariy o‘zbekistonliklar Eron O‘zbekiston uchun viza rejimini bekor qilganidan xabari yo‘qligi, ammo O‘zbekiston fuqarolari hali ham cheklovlarsiz, 200 AQSH dollari evaziga Eronga yetib olish mumkinligini eslatdi. Ma’lumot o‘rnida shuni eslatib o‘tish joizki, joriy 2024 yil 4 fevraldan boshlab Eron O‘zbekiston bilan viza rejimini bir tomonlama bekor qildi. Viza rejimini bekor qilish esa Eron Turizm, madaniy meros va hunarmandchilik vaziri Ezzatolla Zargamiy tomonidan taklif qilingandi. Elchi Muhammad Ali Iskandariy Eronning turizm salohiyati yuqori ekanini ta’kidlab, tarixiy yodgorliklar soni bo‘yicha dunyoda to‘qqizinchi o‘rinni band qilgani va bu UNESCO tomonidan e’tirof etilgani haqida ham ma’lumot berdi. Uning ta’kidlashicha, Isfahon va boshqa bir qator tarixiy shaharlarO‘zbekistondagi tarixiy qadamjolar bilan ko‘plab o‘xshashlikka ega va bu Eronda o‘zbek sayyohlarini o‘ziga jalb qilishi mumkin bo‘lgan faktorlardan biridir.Eron O‘zbekistonga nimalarni taklif qila oladi?Eronning Toshkentdagi elchisi Ali Iskandariy OAV vakillari bilan bo‘lgan suhbatda yig‘ilganlar e’tiborini Eronning ba’zi sohalardagi yuqori salohiyati, ikki davlat tadbirkorlari bir-birini endi yaxshiroq tanishni boshlaganiga qaratdi. Bu Eronni O‘zbekistonga tanitish yo‘lidagi o‘ziga xos qadam ham bo‘ldi. Aytilishicha, bugungi kunda Eron O‘zbekistonning o‘n sakkizinchi o‘rindagi tashqi savdo sherigi hisoblanadi. Ammo ayni damdagi mavjud imkoniyatlar Eronni O‘zbekistonning eng kuchli o‘ntalikdagi tashqi savdo sherigiga aylantira oladi. Chunki tadbirkorlar o‘rtasidagi aloqalar ilgarigiga qaraganda ancha rivojlangan. Xususan, eronlik tadbirkorlar oldin O‘zbekistonda atigi ikki ko‘rgazmada ishtirok etishgan bo‘lsa, bugun ular ishtirok etadigan shunday ko‘rgazmalar soni o‘ntaga yetgan. Shu o‘rinda o‘zbekistonlik tadbirkorlar ham Eronda ancha faollashgan. Xususan, “IranExpo” ko‘rgazmasida ilgari 4 nafar o‘zbek tadbirkori qatnashgan bo‘lsa, hozir ular 80 nafarni tashkil qiladi. Bundan tashqari, Eron elchisi mamlakat O‘zbekistonga dengizga chiqish uchun eng yaxshi imkoniyat bo‘lishini ham eslatib o‘tdi. Ali Iskandariy Eron O‘zbekiston uchun ochiq dengiz portlariga chiqishda eng arzon va eng qisqa transport koridori bo‘lishi va bu borada ular o‘zbek birodarlariga yordam ko‘rsatishga tayyorligini bildirdi. Elchining ta’kidlashicha, aksariyat Eron tovarlarini munosib narxlarda va yuqori sifatlarda O‘zbekiston uchun yetkazib berish imkoniyati bor. O‘z navbatida, Eron bozori ham O‘zbekistonda ishlab chiqarilgan tovarlarga qiziqish bilan qaraydi. Eronda rivojlangan sohalar qatorida tibbiyot alohida mavzu bo‘lib, tibbiy jihozlar va xizmatlar ko‘rsatish borasida yetakchi davlatlar jumlasiga kirishi ta’kidlandi. Agar elchining gapiga ishonadigan bo‘lsak, yurak jarrohlik amaliyoti bo‘yicha Eron dunyoda tengsiz bo‘lib, bu masalada unga faqat Hindistongina raqobat qilishi mumkin. Eron elchisi o‘zbeklar bundan boxabar emasligi, shunday bo‘lsa-da, Eron O‘zbekiston bilan jarrohlik va saraton kasalligini davolash sohasida hamkorlik qilishga tayyorligini bildirdi. Ishlab chiqarish sohasida esa yetkazilgan ma’lumotlarga ko‘ra, Eron o‘zini to‘liq ta’minlashni uddalagan. Masalan, o‘z ehtiyojlari uchun kerak bo‘lgan dori-darmonning 90 foizini, oziq-ovqatning esa 95 foizini qayta ishlaydi. Ular chorva, parranda yetishtirish, o‘g‘it va qishloq xo‘jaligi ekinlarining urug‘larini ishlab chiqarishda hamkorlik qila olishi aytildi. Bugungi kunda Eron barcha turdagi qishloq xo‘jaligi texnikasini ishlab chiqaradi. Iskandariyning so‘zlariga ko‘ra, o‘tgan yili Eron 40 ming dona traktor ishlab chiqargan va ular ushbu texnikalarni arzon narxlarda va yuqori sifatda O‘zbekistonga yetkazib bera oladi. Shuningdek, Fors davlati deyarli barcha fan sohalarida, xususan, sanoat sohasidagi bilimlarda jahonning ilk 15 davlati safiga kirishi va shunga ko‘ra, texnik-muhandislik xizmatlarini munosib narxlarda va yuqori sifatda ko‘rsata olishi ham alohida ta’kidlandi."
 Jamiyat,O‘zbekistonda oktyabr oyida eng arzon uy narxlari qancha bo‘ldi?,"O‘zbekistonda uy-joy bozori savdolarida biroz o‘sish kuzatilib, so‘nggi ikki oydagi pasayish to‘xtadi. Bu haqda Iqtisodiy tadqiqotlar va islohotlar markazi xabar berdi.Qayd etilishicha, oktyabr oyida ko‘chmas mulk bozorida ijobiy dinamika kuzatilgan. Ro‘yxatga olingan ko‘chmas mulk oldi-sotdi bitimlari soni sentyabr oyiga nisbatan 0,6 foizga oshib, 21,4 mingtani tashkil etgan.Oktyabrda respublika bo‘yicha ikkilamchi uy-joy bozori narxlari deyarli o‘zgarmadi (0,1 foizlik o‘sish). Oy davomida eng katta o‘sish Andijon (5,1 foiz) va Sirdaryo (3,3 foiz) viloyatlarida qayd etildi. Yettita hududda ikkilamchi uy-joy narxining pasayishi kuzatilgan bo‘lsa, eng katta pasayish Namangan (3,4 foiz), Xorazm (3,2 foiz) va Samarqand (2,5 foiz) viloyatlarida qayd etilgan.Ikkilamchi uy-joylarning eng maqbul narxi Qoraqalpog‘iston Respublikasida kuzatilgan, bu yerda kvadrat metr uchun o‘rtacha narx 328 dollarni tashkil etadi. Ikkilamchi uy-joylarning eng yuqori narxi Toshkent shahrida qayd etilgan bo‘lib, kvadrat metr uchun o‘rtacha 1100 dollarni tashkil etdi. Poytaxtning Bektemir (3,9 foiz) va Yashnobod (3,1 foiz) tumanlarida sezilarli pasayish qayd etilgan. Oy davomida poytaxtda uy-joy ijara narxlarining barqarorlashuvi davom etdi. O‘rtacha ijara narxi o‘tgan oyga nisbatan o‘zgarmadi – 1 kv metr uchun 8,3 dollar.Poytaxtning 14 ta markaziy tumanlaridan 5 tasida uy-joy ijarasi narxi pasaydi. Eng katta pasayish Sergeli va Uchtepa tumanlarida kuzatilib, bu tumanlarda ijara narxi o‘rtacha 4,5 foizga kamaydi. Mirobod, Shayxontohur va Yakkasaroy tumanlarida ijara narxi yuqoriligicha qolmoqda, bu tumanlarda narx bir kvadrat metr uchun o‘rtacha 10-11 dollarni tashkil etadi.Shu bilan birga, eng arzon uy-joy ijarasi Bektemir va Sergeli tumanlarida kuzatilmoqda, bu tumanlarda ijara narxi bir kvadrat metr uchun o‘rtacha 6 dollarni tashkil etadi. Umuman olganda, Toshkent shahrida yil davomida uy-joy ijarasi 12 foizdan ko‘proqqa kamaydi. Eng katta pasayish Yashnobod (18 foiz), Sergeli (17 foiz) va Mirzo-Ulug‘bek (15,2 foiz) tumanlarida qayd etilgan.Eslatib o‘tamiz, avvalroq Toshkentda joriy yilning sentyabr oyida o‘rtacha ta’mirlangan xonadonlar uchun o‘rtacha ijara narxlari avgust oyiga nisbatan 2,8 foiz, to‘liq ta’mirlangan xonadonlar uchun esa 1,4 foiz oshgani haqida xabar berilgandi."
 Olam,Braziliyada erkak o‘zini Oliy sud binosi oldida portlatib yubordi,"Braziliya fuqarosi mamlakat poytaxtidagi Oliy sud binosining kirish qismida o‘zini portlatdi. Bu haqda “Reuters“ xabar berdi.Ma’lum qilinishicha, ushbu hududda hammasi bo‘lib ikkita portlash bo‘lgan. Birinchisi bino yonidagi avtoturargohda turgan mashinada sodir bo‘lgan.“Shundan so‘ng bir kishi Oliy sud binosiga kirishga urinib ko‘rdi, ammo uning urinishi muvaffaqiyatsiz bo‘ldi. So‘ngra ikkinchi portlash sodir bo‘ldi“, dedi federal okrug gubernatori o‘rinbosari Selina Leao.Uning aytishicha, o‘zini portlatgan odamdan boshqa qurbonlar yo‘q.Portlash sodir bo‘lgan maydonda Braziliya hokimiyatining uchta (ijro etuvchi, qonun chiqaruvchi va sud) muassasalari joylashgan.Xabarga ko‘ra, marhum 59 yoshda bo‘lgan. 2020 yilda u o‘zi yashagan Riu-du-Sul shahrida Liberal partiyaning shahar maslahatchisi nomzodi bo‘lgan. U Oliy sudga kelishdan oldin ijtimoiy tarmoqlarda portlashlar rejasini e’lon qilgan. U politsiyani portlashni oldini olish uchun 72 soati borligi haqida ogohlantirgan.Eslatib o‘tamiz, 9 noyabr kuni Pokistonning Balujiston viloyati Kvetta shahridagi temiryo‘l vokzalida portlash sodir bo‘lgandi.Muhammad Hodiyev"
 Olam,Qirg‘izistonlik sobiq mansabdor davlatga 200 mln dollar to‘ladi,"Qirg‘iziston Davlat bojxona xizmati raisining sobiq o‘rinbosari Rayimbek Matraimov davlat byudjetiga 200 million dollar to‘ladi. Bu haqda bugun, 14 noyabr kuni respublika parlamenti yig‘ilishida Qirg‘iziston Milliy xavfsizlik davlat qo‘mitasi rahbari Qamchibek Tashiyev ma’lum qildi.Tashiyevga ko‘ra, hozirda Matraimovga nisbatan uchta modda – “Davlat chegarasini noqonuniy kesib o‘tish”, “Bezorilik” va “Jinoyat yo‘li bilan topilgan daromadlarni legallashtirish” bo‘yicha jinoiy ish ochilgan.“Tekshiruv sakkiz oy davom etdi. Matraimov 200 million dollarni byudjetga to‘ladi va shundan so‘ng u ozod etildi. Biznes bilan shug‘ullanuvchi deputatlar bu juda katta pul ekanini biladi. 200 million dollar – bu 17 milliard somni tashkil etadi. U ilgari ham qariyb 2,5 milliard som to‘lagan edi, jami 19,5 milliard bo‘ldi”, dedi Tashiyev.Shuningdek, u Matraimov pulni naqd shaklda emas, balki mulk ko‘rinishida to‘laganini, ammo ekspertlar uning qiymatini bozor narxidan past baholaganini ta’kidlagan.“Masalan, poytaxtdagi Chingiz Aytmatov prospektida Matraimovga tegishli 14 qavatli biznes markazi bor edi. Bu binoni kuch tuzilmalari uchun katta shifoxonaga aylantiramiz. Uning qiymati 53 million dollarga baholangan, biz uni 32 million dollarga qabul qildik. O‘sh shahrida esa “Ixlos” kompaniyasi katta shaharchani qurayotgan edi, bu yerda uy-joylar va biznes markazlari bo‘lishi rejalashtirilgandi. Kvadrat metrining bahosi 1,7 ming dollar bo‘lgan, biz esa uni 1,2 ming dollarga baholadik. Ularning barchasini davlat komissiyasiga topshirdik, keyinroq bu mulklarni sotib, pulni muomalaga kiritish osonroq bo‘ladi”, dedi Tashiyev.Eslatib o‘tamiz, avvalroq Qirg‘izistonda Prezident Sadir Japarov tomonidan ishdan bo‘shatilgan Bosh prokurorning sobiq o‘rinbosari Quban Adil o‘g‘li uyushgan jinoiy guruhni moliyalashtirishda ayblanib, hibsga olingan edi."
 Sport,Globe Soccer Awards nomzodlari e’lon qilindi,"Futbol olamida eng yaxshi natijalarga erishgan kishilarni taqdirlaydigan har yillik marosim Globe Soccer Awards 2024 yil yakunlariga ko‘ra futbol olamida turli nominatsiyalarda eng yaxshilarni aniqlash uchun o‘z nomzodlarini ma’lum qildi.Marosimda yilning eng yaxshi futbolchisi, murabbiyi, yosh futbolchisi, klubi, himoyachisi, yarim himoyachisi va boshqa bir qator nominatsiyalarda g‘oliblar aniqlanadi.Hozirda 33 nafar o‘yinchi yilning eng yaxshi futbolchisi bo‘lishga nomzodlik qilmoqda. Eng yaxshi murabbiy bo‘lish uchun esa 9 kishining ismi keltirilgan.Taqdirlash marosimi 27 dekabr kuni Birlashgan Arab Amirliklarining Dubay shahrida o‘tkaziladi."
 Jamiyat,Dollar kursi pastladi,"O‘zbekiston Respublikasi Markaziy banki xorijiy valyutalarning o‘zbek so‘miga nisbatan 15 noyabr kuni amalda bo‘ladigan qiymatini belgiladi.Unga ko‘ra, dollarning rasmiy kursi 7,90 so‘mga tushdi va 12 800,13 so‘mni tashkil qildi.Yevro kursi ham 145,35 so‘mga pastlab, 13 467,02 so‘m etib belgilandi.Rossiya rubli esa 1,13 so‘mga tushib, 129,02 so‘mni tashkil etdi."
 Jamiyat,AQSH Registon maydonini saqlash uchun 500 ming dollar ajratadi,"Amerika Qo‘shma Shtatlari Samarqand shahridagi Registon majmuasini saqlab qolish uchun 500 ming dollar ajratadi. Bu haqda kecha, 13 noyabr kuni AQSH va O‘zbekiston Respublikasi hukumatlari tomonidan har yili o‘tkaziladigan AQSH-O‘zbekiston strategik hamkorlik muloqotida ma’lum qilindi.Qayd etilishicha, AQSHning Janubiy va Markaziy Osiyo ishlari bo‘yicha Davlat kotibining yordamchisi Donald Lu va O‘zbekiston Respublikasi Tashqi ishlar vazirining o‘rinbosari Muzaffar Madrahimov Vashington shahrida O‘zbekiston va AQSH o‘rtasidagi to‘rtinchi yillik Strategik hamkorlik muloqotiga yetakchilik qilgan.Bildirilishicha, AQSH O‘zbekistonning arxeologiya va madaniy asrash sohasidagi mintaqaviy yetakchiligini qadrlaydi. Shu munosabat bilan AQSH Davlat departamenti Samarqanddagi Registon maydonidagi me’moriy obidalarni asrash bo‘yicha ishlar uchun AQSHning Madaniyatni saqlash bo‘yicha elchilar jamg‘armasi orqali 500 000 dollar ajratishini e’lon qildi.Shuningdek, muloqot davomida delegatsiyalar O‘zbekiston va AQSH o‘rtasida iqtisodiy, inson huquqlari, xavfsizlik va madaniy aloqalardagi rivojlanayotgan hamkorlikni muhokama qilgan. Qo‘shma Shtatlar O‘zbekiston mustaqilligi, suvereniteti va hududiy yaxlitligini qo‘llab-quvvatlashini yana bir bor tasdiqlagan.Tomonlar, shuningdek, C5+1 diplomatik formati orqali konstruktiv hamkorlikni kuchaytirish masalalarida mintaqaviy muammolar yuzasidan fikr almashgan hamda mudofaa bo‘limlari, huquqni muhofaza qilish organlari, chegara va bojxona organlari o‘rtasidagi hamkorlikni kuchaytirish orqali xavfsizlik sohasidagi hamkorlikni mustahkamlash muhimligini ta’kidlagan. Bundan tashqari, AQSH O‘zbekistonda inson huquqlarini rivojlantirishda yordam ko‘rsatishga tayyorligini bildirgan.Eslatib o‘tamiz, avvalroq O‘zbekiston AQSH bilan Jahon savdo tashkilotiga a’zo bo‘lish bo‘yicha ikki tomonlama muzokaralarni yakunlagan edi. Unga ko‘ra, hozirda tomonlar bozorga kirish to‘g‘risidagi bayonnomani imzolashga tayyorgarlik ko‘rmoqda. Shu bilan AQSH O‘zbekiston bilan Jahon savdo tashkilotiga a’zo bo‘lish bo‘yicha ikki tomonlama muzokaralarni yakunlagan 21-davlat bo‘lgan."
 Sport,Fransiya-Isroil o‘yini muxlislar tashrifi bo‘yicha antirekord o‘rnatishi mumkin,"UEFA Millatlar ligasi guruh bosqichi 5-turidan o‘rin olgan Fransiya va Isroil terma jamoalari o‘rtasidagi o‘yin oldidan “Stad de Frans” stadionida xavfsizlik choralari kuchaytirildi. Stadiondagi maydon muxlislarning kirib kelishiga yo‘l qo‘ymaslik uchun nayzali panjaralar bilan o‘raldi. Bu haqda “RMC Sport” xabar berdi.Toshkent vaqti bilan 16 noyabrga o‘tar kechasi 00:45 da Fransiya - Isroil uchrashuvi start oladi. 80 mingdan ortiq tomoshabinga mo‘ljallangan “Stad de Frans” stadioniga kirish uchun bor-yo‘g‘i 20 ming chipta sotib olingan.Katta ehtimol bilan, o‘yin Fransiya terma jamoasining “Stad de Frans”dagi o‘yinlari tarixida tomoshabinlar soni bo‘yicha antirekord o‘rnatadi.Ma’lum bo‘lishicha, isroillik muxlislar o‘tgan haftada Amsterdamda Tel-Avivning “Makkabi” muxlislariga uyushtirilgan hujumlar ta’sirida “Stad de Frans”dagi bahsga bormoqchi emas. Boz ustiga Isroil rasmiylari o‘z fuqarolariga Fransiya bilan o‘yinga bormaslikni tavsiya qilgan."
 Olam,Afg‘onistondagi viloyatda amaldorlarga suratga tushish va intervyu berish taqiqlandi,"Afg‘oniston sharqidagi Nangarhor viloyati hokimiyati mahalliy amaldorlarga ommaviy axborot vositalariga suratga tushish va video intervyular berishni rasmiy ravishda taqiqladi. Bu haqda Afg‘on jurnalistika markazi xabar berdi.Markazga ko‘ra, Afg‘onistondagi “Tolibon” muvaqqat hukumatining OAV erkinligiga qarshi harakatlar tobora kuchaymoqda.“Bu taqiq juda tashvishli holatdir, chunki Nangarhor bunday cheklovlarni joriy qilgan beshinchi viloyat bo‘ldi”, deyiladi xabarda.Qayd etilishicha, xavfsizlik sababli ismini oshkor qilishni istamagan Nangarhordagi OAV rahbari bu buyruqni mahalliy amaldorlarga viloyat hokimining o‘rinbosari Azizullo Mustafo berganini ma’lum qilgan. Viloyat axborot va madaniyat departamenti direktori Qureyshi Badlun ushbu buyruq haqida amaldorlar va mahalliy OAV rahbarlarini 12 noyabr kuni WhatsApp orqali xabardor qilgan. Buyruqda, xususan, “Tolibon”ning oliy yetakchisi Haybatulloh Oxundzoda tomonidan tasdiqlangan vazirlikning axloq qoidalari qonuniga muvofiq viloyat harbiy kengashi endi tirik mavjudotlarni suratga olish va ularni efirga uzatishni taqiqlashi belgilangan.Shuningdek, Nangarhor hokimi o‘rinbosari viloyatdagi barcha amaldorlar xabarlarni endi faqat yozma shaklda OAVga yetkazishi kerakligini buyurgan. OAVga esa faqat hukumat binolari, e’lonlar va logotiplardan foydalanishga ruxsat etilgan. Bundan tashqari, mahalliy amaldorlar bilan barcha intervyular bundan buyon faqat audio shaklda o‘tkazilishi lozimligi aytilgan.Eslatib o‘tamiz, avvalroq “Tolibon” ommaviy axborot vositalariga tirik mavjudotlar tasvirini chop etishni taqiqlovchi qonun joriy etishi xabar qilingandi. Unga ko‘ra, muvaqqat hukumatning axloq vazirligi ommaviy axborot vositalariga barcha tirik mavjudotlar tasvirini chop etishni taqiqlovchi qonunning kuchga kirishi bosqichma-bosqich amalga oshirilishi belgilangan."
 Jamiyat,“Yil imomi – 2024” g‘olibi aniqlandi. Unga Haj yo‘llanmasi berildi,"O‘zbekistondagi masjidlarda faoliyat yuritayotgan imom-xatib va noiblar o‘rtasida kecha, 13 noyabr kuni bo‘lib o‘tgan “Yil imomi – 2024” ko‘rik-tanlovining yakuniy bosqichida “Homiddin qori” jome masjidi imom-xatibi Muhammad Bobur domla Nasriddinov 1-o‘rinni egalladi. Bu haqda O‘zbekiston musulmonlari idorasi xabar berdi.Qayd etilishicha, tanlovda Qoraqalpog‘iston Respublikasi, viloyatlar va Toshkent shahri bosqichlarida g‘oliblikni qo‘lga kiritgan 14 nafar imom domla o‘zaro bellashgan. Musobaqa ishtirokchilariga Qur’oni karim qiroati va tafsiri, aqida, fiqh, Islom tarixi, hadis ilmlari, allomalar ijodiga oid savollar berilgan. Shuningdek, mehnat faoliyatlari davomida amalga oshirgan ishlari va OAVlarda e’lon qilingan ijodlarini namoyish etgan.Tanlov natijalariga ko‘ra, quyidagi ishtirokchilar sovrinli o‘rinlarga munosib deb topilgan:1-o‘rin – Namangan viloyati “Homiddin qori” jome masjidi imom-xatibi Muhammad Bobur domla Nasriddinovga I darajali diplom va Haj safari yo‘llanmasi;2-o‘rin – Toshkent shahridagi “Firdavs” jome masjidi imom-xatibi Baxtiyor domla Sattorovga II darajali diplom va 16 million so‘m pul mukofoti;3-o‘rin – Toshkent viloyati “Chanoq” jome masjidi imom-xatibi Yoqub domla Buxarbayevga III darajali diplom va 13 million so‘m pul mukofoti berilgan.Bundan tashqari, tanlovning “Yilning eng fidoiy imomi” Qoraqalpog‘iston Respublikasi “Mulla Ishoq” jome masjidi imom-xatibi Oltinbek domla Zinullayev va Xorazm viloyati “Mirhoshim bobo” jome masjidi imom-xatibi Ollabergan domla G‘oyipovga nasib etgan.Eslatib o‘tamiz, “Yil imomi – 2023” ko‘rik tanlovi g‘olibligini Toshkent shahridagi “Xolid ibn Valid” jome masjidi imom-xatibi Isroiljon domla Ismoiljonov qo‘lga kiritgandi va unga ham Haj safari yo‘llanmasi topshirilgandi."
 Jamiyat,Chirchiqda 2 ta Matiz g‘ayrioddiy YTH sodir etdi,"Toshkent viloyati Chirchiq shahrida 2 ta Matiz ishtirokida noodatiy yo‘l-transport hodisasi yuz berdi. Bu haqda Toshkent viloyati IIBB YHXB xabar berdi.Qayd etilishicha, bugun, 14 noyabr kuni soat taxminan 8:00 larda Toshkent viloyati Chirchiq shahar Alisher Navoiy ko‘chasida haydovchilar 1989 yilda tug‘ilgan Q.B. va 1990 yilda tug‘ilgan X.M. ikkalasi ham Matiz rusumli transport vositasida Chirchiq-Toshkent yo‘nalishida harakatlanib kelib, bir-biriga urilishi oqibatida yo‘l-transport hodisasi sodir bo‘lgan. Ushbu YTH oqibatida hech qaysi harakat ishtirokchilarining sog‘lig‘iga ziyon yetmagan.Mazkur holat yuzasidan Chirchiq shahar IIB YHXB tomonidan surishtiruv ishlari olib borilmoqda.Eslatib o‘tamiz, avvalroq Toshkent shahrida Captiva bilan to‘qnashgan Spark ag‘darilib ketgan edi."
 Bu qiziq,Ertaga havo harorati qanday bo‘lishi aytildi,"O‘zgidromet ertaga, 15 noyabr kuni kuzatiladigan ob-havo ma’lumotini e’lon qildi.Unga ko‘ra, Toshkent shahrida havo biroz bulutli bo‘ladi, yog‘ingarchilik kutilmaydi. Kechasi va ertalab tuman tushishi mumkin. Shamol sharqdan 3-8 m/s tezlikda esadi. Harorat kechasi 1 daraja sovuq -1 daraja iliq, kunduzi 9-11 daraja iliq bo‘ladi.Qoraqalpog‘iston Respublikasi, Xorazm viloyatida havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin.Shamol sharqdan 7-12 m/s tezlikda esadi. Harorat kechasi 1-6 daraja sovuq, kunduzi 5-10 daraja iliq bo‘ladi.Buxoro va Navoiy viloyatlarida havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi 0-5 daraja sovuq, kunduzi 7-12 daraja iliq bo‘ladi.Toshkent, Sirdaryo, Jizzax, Samarqand viloyatlarida havo biroz bulutli bo‘ladi, yog‘ingarchilik kutilmaydi . Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi 0-5 daraja iliq, ba’zi joylarda 2 daraja sovuqqacha, kunduzi 8-13 daraja iliq bo‘ladi.Qashqadaryo va Surxondaryo viloyatlarida havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin.Shamol sharqdan 7-12 m/s tezlikda esadi. Harorat kechasi 2-7 daraja iliq, kunduzi 12-17 daraja iliq bo‘ladi.Andijon, Namangan, Farg‘ona viloyatlarida havo biroz bulutli bo‘ladi, yog‘ingarchilik kutilmaydi . Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi 0-5 daraja iliq, kunduzi 7-12 daraja iliq bo‘ladi.Respublikaning tog‘li hududlarida havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi 0-5 daraja sovuq, kunduzi 0-5 daraja iliq bo‘ladi."
 Olam,Isroil G‘azoda insoniyatga qarshi jinoyat amalga oshirgan – HRW,"Isroil G‘azodagi falastinliklarni majburan ommaviy ravishda ko‘chirib, urush va insoniyatga qarshi jinoyat amalga oshirgan. Bu haqda bugun, 14 noyabr kuni Inson huquqlari tashkiloti (HRW) hisobot e’lon qildi.Hisobotga ko‘ra, G‘azoda 13 oy davomida sodir etilgan keng miqyosli urush davrida taxminan 1,9 million falastinlik – deyarli hududning 90 foizdan ortiq aholisi ko‘chirilgan. Xususan, Isroil kuchlari G‘azodagi uylarni va fuqarolik infratuzilmasini maqsadli tarzda vayron qilgan. Isroil esa ushbu harakatlarning bufer zonalari va xavfsizlik koridorlari yaratish uchun amalga oshirganini iddao qilib keladi. “Isroil hukumati falastinliklar xavfsizligini ta’minlayman, deb da’vo qila olmaydi. Chunki ularni qochayotgan yo‘llarida o‘ldiradi, xavfsiz hududlarni bombardimon qiladi, ovqat, suv va sanitariya xizmatlarini to‘sib qo‘yadi”, deydi HRW'ning boshqaruvchi tadqiqotchisi Nadya Xardman.Qayd etilishicha, Isroil falastinliklarning uylariga qaytish huquqini ta’minlash majburiyatini ochiq-oydin buzmoqda, katta hududlarda deyarli hamma narsani vayron qilmoqda.Ushbu hisobotga javoban Isroil harbiylari xalqaro huquqqa sodiq qolganini va unga muvofiq harakat qilishini aytib, fuqarolarni jangovar hududlardan himoya qilish uchun evakuatsiya buyruqlari berilishini iddao qilgan. Shuningdek, Isroil harbiylari har qanday harbiy zaruratga qarshi fuqarolik infratuzilmasini maksimal darajada zararlashni maqsad qilgan strategiyaning mavjudligini inkor etib, xalqaro huquqni buzish haqidagi barcha shikoyatlar va arizalar ichki tekshiruv organlariga yuborilishini bildirgan.Eslatib o‘tamiz, avvalroq Jenevada Birlashgan Millatlar Tashkilotining Inson huquqlari bo‘yicha oliy komissari tomonidan e’lon qilingan hisobotda G‘azo sektorida halok bo‘lganlar orasida ayollar va bolalar qariyb 70 foizni tashkil etayotgani xabar qilingandi."
 Sport,Tayson va Pol face-to-face'da qatnashdi (video),"Professional ringdagi janglarilari bilan tanilgan amerikalik videobloger Jeyk Pol va o‘tmishning afsonaviy bokschisi 58 yoshli chempion Mayk Tayson o‘rtasidagi jang oldidan “nigohlar jangi” bo‘lib o‘tdi.15 noyabr kuni Arlingtonda o‘tadigan boks oqshomida Mayk Tayson va Jeyk Pol o‘rtasidagi jang bo‘ladi. Jang ikki daqiqadan 8 raund davom etadi.Tayson profboksda 50 ta g‘alabaga ega bo‘lib, shundan 44 tasi nokaut va atigi 6 tasi mag‘lubiyatga uchragan. Jeyk Pol 11 ta jang o‘tkazib, 10 tasida g‘alaba qozongan va bittasida mag‘lub bo‘lgan.Qayd etish joiz, Tayson 19 yil deganda yana professional jangda ishtirok etadi. Dastlab jang yozda bo‘lib o‘tishi kerak edi, biroq “Temir” Maykning sog‘lig‘i bilan bog‘liq muammolar tufayli to‘qnashuv noyabr oyiga qoldirildi."
 Olam,YeIning Isroil bilan muloqotini to‘xtatish lozim – Borrel,"Yevropa Ittifoqining tashqi ishlar hamda xavfsizlik siyosati bo‘yicha oliy vakili Jozep Borrel Isroilning G‘azo sektorida inson huquqlari va xalqaro qonunlarni buzayotgani haqidagi da’volari yuzasidan Isroil bilan siyosiy muloqotni rasman to‘xtatishni taklif qildi. Bu haqda “Euronews” xabar berdi.Borrelning taklifi birinchi marta kecha, 13 noyabr kuni elchilarning uchrashuvi chog‘ida ko‘tarilgan. Jarayondan xabardor uch diplomatga ko‘ra, 18 noyabr kuni tashqi ishlar vazirlari Bryusselda uchrashganda rasman taqdim etiladi. Isroil bilan siyosiy muloqot 2000 yilda tuzilgan “Assotsiatsiya shartnomasi” deb ataladigan hujjat bilan tartibga solinadi. Unda boshqa narsalar qatori, tomonlar o‘rtasidagi munosabatlar inson huquqlari va demokratiya tamoyillariga, shuningdek, hurmatga asoslangani belgilab qo‘yilgan.“Siyosiy muloqotning to‘xtatilishi a’zo davlatlar o‘rtasidagi yakdillikka bog‘liq va shuning uchun Isroil-HAMAS urushi bo‘yicha keskin bo‘linishlarni hisobga olsak, reja barbod bo‘lishi deyarli aniq”, deyilgan xabarda.Yig‘ilishda so‘zga chiqqanlarning ko‘pchiligi salbiy fikr bildirgan. Germaniya, Avstriya, Chexiya, Vengriya, Daniya, Niderlandiya, Italiya va Gretsiya esa hayratga tushgan.“Bu mutlaqo kutilmagan hol bo‘ldi va a’zo davlatlarning katta guruhi tomonidan darhol e’tiroz bildirildi”, degan diplomatlardan biri.Bir necha oy oldin Ispaniya va Irlandiya Yevropa ittifoqi hamda Isroil o‘rtasidagi sheriklik bitimini diqqat bilan o‘rganishni taklif qilgandi. Bir qator diplomatlarga ko‘ra, institutsional siyosiy muloqotni to‘xtatish assotsiatsiya to‘g‘risidagi bitimning o‘zini to‘xtatishni anglatmaydi. Biroq, bu davr mobaynida Isroil hukumati bilan ushbu masalalar bo‘yicha biron-bir uchrashuv tashkil etish to‘g‘risida kelishuvga erishilmagan.Borrelning muloqotni to‘xtatish to‘g‘risidagi taklifi bir ovozdan ma’qullanishi dargumon, chunki Vengriya va Chexiya kabi davlatlar shu paytgacha Isroil tarafda bo‘lgan. Biroq Yevropa ittifoqi bosh diplomati taklifi a’zo davlatlar o‘rtasidagi muhokamada Isroilning G‘azodagi harakatlariga munosabat sifatida aniq siyosiy signal bo‘lishi mumkin.Oxfam va Save the Children gumanitar tashkilotlari Isroilni AQSH ilgari surgan talablarga rioya qilmagani uchun tanqid qilgan. Ularning ikki kun avval e’lon qilingan qo‘shma hisobotiga ko‘ra, 800 ming kishi ocharchilikka yaqin sharoitda yashamoqda.Hisobotda ta’kidlanishicha, Isroil o‘z va’dalarini G‘azodagi falastinlik tinch aholiga katta talafot yetkazgan holda buzmoqda.Hujjatda Isroil nafaqat AQSH tomonidan qo‘yilgan gumanitar yordam ko‘rsatish shartlarini bajarmagani, balki G‘azo sektorining shimoliy qismidagi vaziyatni keskin yomonlashtirgani ham aytilgan. Oxfam va Save the Children singari 8 ta gumanitar tashkilot Isroil ushbu talablarni bajarmaganini bildirgan.Huquq himoyachilariga ko‘ra, G‘azoda yordam yetkazib berishning to‘sib qo‘yilishi, aholi yashaydigan hududlarga aviazarbalar berish va tinch aholini himoya qilishning yo‘qligi inson huquqlarining asosiy me’yorlarini buzmoqda. Isroil bu ayblovlarni rad etib, o‘z qurolli kuchlari harakatlari xalqaro huquq normalariga mos ekanini da’vo qilib kelmoqda.Eslatib o‘tamiz, avvalroq Yevropa Ittifoqining tashqi ishlar va xavfsizlik siyosati bo‘yicha oliy vakili Jozep Borrel Rossiyaning Ukrainaga keng ko‘lamli bostirib kirishi boshlanganidan beri beshinchi tashrifi bilan Kiyevga borgani haqida xabar berilgandi. Bu tashrif uning Yevropa Ittifoqi bosh diplomati sifatidagi oxirgi tashrifi bo‘ldi. Negaki u kelasi oy Yevropa komissiyasi tuzilganidan so‘ng o‘z lavozimini tark etadi."
 Olam,Polshada AQSH harbiy bazasi ochildi,"Kecha, 13 noyabr kuni Polsha shimolidagi Redzikovo qishlog‘ida AQSH dengiz kuchlari bazasining tantanali ochilish marosimi bo‘lib o‘tdi. Bu haqda ""Reuters""xabar berdi.Marosimda AQSH elchisi va boshqa AQSH rasmiylari bilan birga qatnashgan Polsha rasmiylari bazaning ochilishini Ukrainadagi urush sharoitida mamlakat va NATO xavfsizligini ta’minlashdagi muhim qadam sifatida olqishladi.“Bu endi Rossiyaning manfaat doirasi emasligini butun dunyo aniq ko‘radi. Polsha nuqtai nazaridan, bu strategik jihatdan eng muhim narsadir”, dedi Polsha Prezidenti Anjey Duda ochilish marosimida.Polsha Mudofaa vaziri Vladislav Kosiniyak-Kamish bazaning ochilishini “Polsha, AQSH va NATO xavfsizlik tarixidagi ajoyib voqea” deb atadi. Uning so‘zlariga ko‘ra, Ukraina va Yaqin Sharqdagi mojarolar havo hujumidan mudofaa muhimligini ko‘rsatmoqda.“Redzikovodagi baza Amerika va ittifoqchi qo‘shinlarning Polsha hududida doimiy bo‘lishini anglatadi va strategik nuqtai nazardan bu tarixdagi eng muhim voqealardan biridir”, deb ta’kidladi Kosinyak-Kamish.Yevropadagi ikkinchi Aegis Ashore majmuasiAQSHning Polshadagi bazasi ballistik raketalarni parvozning dastlabki bosqichida aniqlash, kuzatish va yo‘q qilishga qodir Aegis Ashore raketaga qarshi mudofaa tizimi bilan jihozlangan. Bu Yevropadagi ikkinchi turdagi kompleksdir.Birinchisi Ruminiyaning Deveselu qishlog‘i yaqinida joylashgan – bu baza 2016 yilda foydalanishga topshirilgan.Bundan tashqari, “NATO raketaga qarshi mudofaa qalqoni” elementlari Ispaniyaning Rota shahrida doimiy joylashgan AQSH harbiy-dengiz kuchlarining to‘rtta esminetsi hamda Turkiyaning Kurejik shahridagi erta ogohlantiruvchi radardir.“Associated Press” agentligining qayd etishicha, Redzikovodagi NATO raketaga qarshi mudofaa tizimiga birlashtiriladigan baza dastlab Jorj Bush prezidentligi davrida “Yevropani Erondan kelayotgan ballistik tahdidlardan himoya qilish” uchun ochilishi rejalashtirilgan edi. Biroq Polsha rasmiylari bazani har doim “Rossiya agressiyasi bo‘lgan taqdirda Amerika mudofaasi shakli” sifatida ko‘rib kelgan.NATOga ko‘ra, Aegis Ashore “sof mudofaa xarakteriga ega”. Rossiya hukumati esa boshidanoq bu loyihaga keskin qarshi edi.Kreml: Polshadagi raketaga qarshi mudofaa bazasi – bu Rossiyaning salohiyatini harbiy jihatdan ushlab turishga urinishRossiya Prezidenti matbuot kotibi Dmitriy Peskov kecha, 13 noyabr kuni bazaning foydalanishga topshirilishi Rossiya salohiyatini harbiy jihatdan jilovlashga urinish ekanligini aytdi.“Bu Yevropa hududidagi Amerika harbiy infratuzilmasining bizning chegaralarimiz tomon siljishidir. Bu bizning harbiy salohiyatimizni ushlab turishga urinishdan boshqa narsa emas va, albatta, bu tenglikni ta’minlash uchun tegishli choralarni ko‘rishga olib keladi”, dedi Peskov.2024 yil oktyabr oyida Polsha Tashqi ishlar vaziri Radoslav Sikorskiy Redzikovodagi raketaga qarshi mudofaa bazasi mamlakat tomon uchayotgan Rossiya ballistik raketalarini urib tushira olishini aytdi."
 3-sahifa,Samarqandda avtobus maktab yonida o‘quvchini urib yubordi. Bola vafot etdi,"Bugun, 14 noyabr kuni Samarqand viloyatida yo‘lovchi avtobus voyaga yetmagan piyodani urib yubordi. Bu haqda viloyat IIB Yo‘l harakati xavfsizligi harakati xabar berdi.Qayd etilishicha, soat taxminan 08:00 larda Samarqand shahar Kamoliddin Behzod mahallasi hududidan o‘tuvchi A.Temur ko‘chasida haydovchi F.S. boshqaruvida bo‘lgan Isuzu rusumli jamoat transportini boshqarib borib, Samarqand shahar XTBga qarashli 12-sonli umumta’lim maktabi yaqinida yo‘lni o‘ng tomonidan chap tomoniga kesib o‘tayotgan voyaga yetmagan piyodani urib yuborgan.YTH oqibatida piyoda voqea joyida vafot etgan.Mazkur holat yuzasidan Samarqand shahri bo‘yicha IIO FMB huzuridagi TB tomonidan F.S.ga nisbatan O‘zbekiston Respublikasi Jinoyat kodeksining 266-moddasi (Transport vositalari harakati yoki ulardan foydalanish xavfsizligi qoidalarini buzish) 2-qismi bilan jinoyat ishi qo‘zg‘atilib, Jinoyat protsessual kodeksining 221-moddasi tartibida ushlangan. Jinoyat ishi bo‘yicha dastlabki tergov harakatlari olib borilmoqda.Eslatib o‘tamiz, avvalroq Toshkentda Captiva bilan to‘qnashgan Spark ag‘darilib ketgandi. YTH oqibatida Spark transport vositasining haydovchisiga birinchi tibbiy yordam ko‘rsatish maqsadida shifoxonaga olib ketilgan. Mazkur holat yuzasidan Toshkent shahar IIBB YHXB mas’ul xodimlari tomonidan surishtiruv ishlari olib borilmoqda."
 Sport,FIFA futbolga yangi texnologiya kiritmoqchi,"Xalqaro futbol federatsiyasi (FIFA) futbol bo‘yicha video qo‘llab-quvvatlash tizimini (FVS) ishlab chiqmoqchi, bu videotakor (VAR) tizimiga muqobil bo‘lib, u futbol murabbiylariga o‘zlari noto‘g‘ri deb hisoblagan o‘yin davomida hakamlik qarorlariga “e’tiroz bildirish” imkonini beradi. Bu haqda “Mundo Deportivo” xabar berdi.Football Video Support (FVS) tizimi har bir jamoaga o‘yindagi bahsli epizodni har bir o‘yinda ikki marta ko‘rishni so‘rash sharoitini yaratadi. Shundan so‘ng, hakamdan monitorga borib, epizodni o‘rganish talab qilinadi.Mart oyida Xalqaro futbol assotsiatsiyasi kengashi (IFAB) tomonidan tasdiqlangan tizim bu yilgi 17 yoshgacha va 20 yoshgacha bo‘lgan ayollar o‘rtasidagi Jahon chempionatida sinovdan o‘tkazildi.Qayd etish joiz, bir nechta ligalar allaqachon mazkur texnologiyani o‘z chempionatlarida tajribadan o‘tkazishga qiziqish bildirgan."
 3-sahifa,Sirdaryoda pora olgan YPX inspektori qamaldi,"Sirdaryo viloyatida 400 AQSH dollari evaziga tekshiruv materiallarini yo‘l-transport hodisasi sodir etgan haydovchining foydasiga hal qilishni va sud tibbiy ekspertizasini yengillashtirishni va’da qilgan inspektor ozodlikdan mahrum qilindi. Bu haqda Oliy sud matbuot kotibi Aziz Obidov xabar berdi.Ma’lum qilinishicha, Sirdaryoda YHXX katta inspektori YTH yuz bergan joyga yetib borgan. U hodisa sodir bo‘lgan joyni ko‘zdan kechirib, yo‘lovchilardan birining tan jarohatining og‘irlik darajasini aniqlash uchun tibbiyot ekspertizasi tayinlagan. Haydovchining boshqaruvidagi mashinani shu kuniyoq jarima maydonchasiga joylashtirgan. Oradan 4-5 kun o‘tgach, haydovchini o‘z xizmat xonasiga chaqirgan.U tergovga qadar tekshiruv materiallarini haydovchining foydasiga hal qilgan holda sudga chiqarish, sud-tibbiy ekspertizasini yengillashtirish hamda avtomashinani jarima maydonchasidan chiqarib berishni va’da qilgan. Buning evaziga haydovchidan 400 AQSH dollari miqdoridagi pullarni talab qilgan.Haydovchi xodimning bu taklifiga rozi bo‘lmagan va huquqni muhofaza qiluvchi organlarga murojaat qilgan. Uning arizasiga asosan o‘tkazilgan tezkor tadbir davomida YHXX katta inspektori o‘z xizmat xonasida 200 AQSH dollarini olayotgan vaqtida ushlangan.Holat yuzasidan sud ishi Guliston shahar sudida ko‘rib chiqildi. Sud hukmiga ko‘ra, sudlanuvchi Jinoyat kodeksining 210-moddasi (Pora olish) 1-qismida nazarda tutilgan jinoyatni sodir etganlikda aybli deb topilib, 3 yil muddatga IIOda har qanday lavozimda ishlash huquqidan mahrum qilgan holda, unga nisbatan 4 yil muddatga ozodlikdan mahrum qilish jazosi tayinlandi.Eslatib o‘tamiz, avvalroq Namanganda to‘yona sifatida pora olgan kadastr bo‘limi boshlig‘iga 5 yil ozodlikdan mahrum qilish jazosi tayinlangandi."
 Bu qiziq,Dunyodagi eng yirik marjon topildi,"Olimlar Tinch okeanining janubi-g‘arbiy qismidan dunyodagi eng katta marjonni topdi. Bu haqda BBC xabar berdi.Marjon 300 yildan ortiq vaqt yashagan bo‘lishi mumkin. Olimlar marjonning o‘lchami ko‘k kitdan ham katta ekanini ta’kidlagan. U jigarrang, ammo unda qisman boshqa ranglar ham uyg‘unlashgan.“Men xaritada kemaning qulagan joyi ko‘rsatilgan hududga sho‘ng‘idim va shunda marjonni ko‘rdim”, deydi ekspeditsiya a’zosi.Ekspeditsiya davomida olimlar marjonni o‘lchash uchun maxsus o‘lchov chizig‘idan foydalangan.“Marjonning kengligi – 34 metr, uzunligi – 32 metr, balandligi – 5,5 metrni tashkil qildi”, deyiladi xabarda.Kashfiyot Ozarbayjonda o‘tkazilgan BMTning iqlim o‘zgarishi bo‘yicha COP29 sammiti davomida e’lon qilingan.Marjon Pavona clavus turiga mansub bo‘lib, u qisqichbaqalar, baliqlar va boshqa dengiz hayvonlarining yashash joyiga aylangan. Ushbu namunani o‘rganish orqali olimlar o‘tgan dengiz sharoitlari haqidagi tarixiy ma’lumotlarni aniqlashga umid qilmoqdalar.Xalqaro tabiatni muhofaza qilish ittifoqi (IUCN) hisobotida iliq suvlardagi marjonlarning 44 foizi yo‘qolib ketish xavfi ostida ekanligi qayd etilgan.Eslatib o‘tamiz, oldinroq Tinch okeanida Yangi Zelandiya olimlari tomonidan ximeraga o‘xshash baliqlarning yangi turi kashf qilingandi. Baliqlarning ushbu yangi turi “Arvoh akulalar” deb ham ataladi.Muhammad Hodiyev"
 Olam,Berlin jamoat transportida ayollar uchun alohida vagonlar joriy etilishi mumkin,"Berlin jamoat transportida jinsiy jinoyatlar sonining oshishi munosabati bilan, “Yashillar” partiyasi deputatlar palatasi a’zosi Ante Kapek faqat ayollar uchun vagonlarni joriy etish taklifi bilan chiqdi. Bu haqda “Berliner Telegraph” xabar berdi.Qayd etilishicha, Berlin jamoat transportida so‘nggi o‘n yil ichida jinsiy jinoyatlar soni 3,6 barobarga oshgan. Xususan, o‘tgan yili jami 391 ta holat qayd etilgan va vaziyat, ayniqsa, metro va shahar elektr poyezdlarida keskinlashgan.Kapekning taklifiga ko‘ra, stansiyalarda ayollar uchun maxsus hududlar yaratish, tezkor qo‘ng‘iroq tugmachalari va videokuzatuv tizimini o‘rnatish hamda faqat ayollarga mo‘ljallangan vagonlarni joriy etish zarur. Ayollarga mo‘ljallangan bu vagonlar haydovchi kabinasining ortida yoki poyezd oxirida joylashtirilishi rejalashtirilgan.“Bunday tizim Yaponiyada allaqachon muvaffaqiyatli amalda bo‘lib, yuqori yuklama soatlarida ayollarga xizmat ko‘rsatadi. Ushbu vagonga oid qoidalar nogironlar va 12 yoshgacha bo‘lgan o‘g‘il bolalar uchun istisno qilinadi”, deyiladi xabarda.Nashrga ko‘ra, Berlinda ushbu tashabbus munozaralarga sabab bo‘lmoqda. “Bild” nashri bu bo‘yicha o‘z saytida so‘rovnoma o‘tkazgan va unda hozirgacha 35 000 kishi qatnashgan. Natijalarga ko‘ra, ishtirokchilarning 58 foizi ayollar uchun vagonlar g‘oyasiga qarshi chiqib, bunday choralar transport xavfsizligi muammolarini hal qilish o‘rniga ko‘proq to‘siqlar yaratishi mumkinligini bildirgan.Eslatib o‘tamiz, avvalroq Samarqand shahrida avtobusga “Ayollar oldinda, erkaklar orqada” yozuvini osgan haydovchi intizomiy jazoga tortilgan edi."
 3-sahifa,Bayden Xitoy rahbari bilan uchrashadi,"AQSHning amaldagi Prezidenti Jo Bayden joriy yilning 16 noyabr kuni Xitoy rahbari Si Szinpin bilan Perudagi Osiyo-Tinch okeani iqtisodiy hamkorlik forumida uchrashishi mumkin. Bu haqda “Reuters” xabar berdi.Qayd etilishicha, ikki rahbar global masalalarni, jumladan, Vashington va Pekin o‘rtasidagi keskinlikning kuchayishini qamrab oluvchi muzokaralar o‘tkazishi kutilmoqda. Bu Bayden va Si Szinpinning aprel oyidagi telefon suhbatidan keyingi birinchi rasmiy muloqoti bo‘ladi.Ma’lumot uchun, Bayden va Si Szinpinning so‘nggi uchrashuvi 2023 yil 15-16 noyabr kunlari bo‘lib o‘tgan. AQSH Prezidenti Jo Bayden va Xitoy Raisi Si Szinpin o‘zaro ko‘rishib, muzokaralar olib borgandi. Uchrashuv San-Fransisko yaqinidagi Filoli qarorgohida APEC (Osiyo-Tinch okeani mintaqasi iqtisodiy hamkorligi) sammiti doirasida bo‘lib o‘tgan.O‘shanda bu Xitoy rahbarining AQSHga olti yil ichidagi birinchi tashrifi va Jo Bayden hamda Si Szinpin bir yildan ortiq vaqt ichida o‘tkazgan birinchi ikki tomonlama uchrashuv bo‘lgan.AQSH va Xitoy to‘g‘ridan to‘g‘ri harbiy aloqalarni tiklashga kelishgan. Pekin va Vashington 2022 yil avgustida AQSH Vakillar palatasi sobiq spikeri Nensi Pelosi Tayvanga borganda yuqori darajadagi harbiy aloqalarni uzgandi. AQSH va Xitoy giyohvand moddalarni, jumladan, fentanil kabi sintetik giyohvand moddalarni global noqonuniy ishlab chiqarish va savdosiga qarshi kurashni kuchaytirishga kelishib olgan. Xitoy fentanil ishlab chiqarish bilan bog‘liq mahsulotlar eksporti sharoitini qattiqlashtirishga rozi bo‘lgan.Shuningdek, o‘shanda AQSH va Xitoy sun’iy intellekt tizimlari bilan bog‘liq xavflarni bartaraf etish zarurligi to‘g‘risida kelishib olgan. Bu maqsadda ikki davlat hukumatlari o‘rtasida maslahatlashuvlar o‘tkaziladi. Bayden va Si bir-biriga doimiy yo‘lovchi tashish reyslarini sezilarli darajada oshirish ustida ishlashga va’da bergan. Ikki davlat rahbarlari ta’lim, talabalar, madaniyat, sport va biznes almashinuvlarini kengaytirish tarafdori ekanini aytgan.Tayvan borasida Bayden AQSHning “yagona Xitoy” siyosati o‘zgarmaganini, ammo AQSH status-kvoning har qanday bir tomonlama o‘zgarishiga qarshi ekanini bildirgan. Si Szinpin Tayvan masalasini Xitoy-Amerika munosabatlaridagi “eng muhim va nozik” masala deb atagan. Xitoy rahbariga ko‘ra, AQSH “Tayvan mustaqilligi”ni qo‘llab-quvvatlamaslik pozitsiyasini aniq harakatlarda ifodalashi, Tayvanni qurollantirishni to‘xtatishi va Xitoyni tinch yo‘l bilan birlashtirishni qo‘llab-quvvatlashi kerak."
 Sport,“Barselona” Levandovskiga Portugaliyadan o‘rinbosar topdi,"Kataloniyaning “Barselona” klubi “Portu” va Ispaniya terma jamoasi hujumchisi Samuel Omorodionni o‘z safiga qo‘shib olmoqchi. Bu haqda “El Nacional” xabar berdi.Manbaga ko‘ra, 20 yoshli ispaniyalik hujumchi 36 yoshli kataloniyalik hujumchi Robert Levandovskining o‘rniga uzoq muddatga nomzod sifatida ko‘rilmoqda. Polshalik futbolchining “ko‘k-anorranglilar” bilan shartnomasi 2026 yilning yozida yakuniga yetadi.Qayd etish joiz, o‘tgan yozda ispaniyalik futbolchi “Atletiko Madrid”ni tark etib, “Portu”ga o‘tib, 2029 yilgacha mo‘ljallangan shartnoma imzolagan. Forvardning “ajdarlar” bilan shartnomasida 100 million yevro miqdorida tovon puli ko‘zda tutilgan.Ma’lumot uchun, joriy mavsumda ispaniyalik futbolchi klub safida barcha turnirlarda 13 ta o‘yinda maydonga tushib, 12 ta gol urdi. Bundan tashqari, Omorodion Ispaniya yoshlar terma jamoasi uchun Yevro-2025 saralashida 4 ta o‘yinning barchasida gol urdi."
 Olam,Tramp siyosiy sharhlovchini Milliy razvedka direktorligiga qo‘ymoqchi,"AQSHning saylangan prezidenti Donald Tramp Tulsi Gabbardni AQSH Milliy razvedkasi direktori lavozimiga tayinlashga qaror qildi. Bu haqda Tramp jamoasining hokimiyatni topshirish haqidagi bayonotiga tayanib, “Reuters” xabar berdi.Bayonotda aytilishicha, sobiq kongressmen podpolkovnik Tulsi Gabbard Respublikachi va Demokratik partiyalar tomonidan keng qo‘llab-quvvatlanadi.“Tulsi bizning razvedka hamjamiyatimizga o‘zining yuksak martabasini belgilab bergan qo‘rqmas ruhni olib keladi, konstitutsiyaviy huquqlarimizni himoya qiladi va kuch bilan tinchlikni ta’minlaydi. Tulsi barchamizni faxrlantiradi”, degan Tramp.43 yoshli Gabbard 2003 yildan beri AQSH armiyasi Milliy gvardiyasida xizmat qilgan va 2004 yildan 2005 yilgacha Iroqdagi AQSH armiyasining dala tibbiy bo‘linmasida xizmat qilgan. 2020 yilda u armiya zaxirasiga o‘tgan va bir yildan so‘ng podpolkovnik unvonini olgan.O‘tmishda Tulsi Gabbard “Fox News” telekanalida siyosiy sharhlovchi bo‘lgan va Demokratik partiya a’zosi edi. Ammo 2022 yilda u o‘z safini tark etgan va 2024 yil avgustidagi saylovoldi kampaniyasida Trampni qo‘llab-quvvatladi.“Associated Press” agentligining ta’kidlashicha, Tulsi Gabbard to‘g‘ridan to‘g‘ri razvedka hamjamiyatida ishlamagan, ichki xavfsizlik va qurolli kuchlar bo‘yicha tegishli palata qo‘mitalari esa bundan mustasno.Eslatib o‘tamiz, so‘nggi kunlarda Donald Tramp o‘zining bo‘lajak ma’muriyatidagi lavozimlarga nomzodlarni tanlamoqda. Tramp Florida shtati senatori Marko Rubioni Davlat kotibi, kongressmen Mett Getsni esa Adliya vaziri va Bosh prokuroretib tayinlash niyatida ekanini ma’lum qildi. Shuningdek, Tramp “Fox News” telekanali boshlovchisi Pit Xegsetni Pentagon rahbari, kongressmen Mayk Valsni Milliy xavfsizlik bo‘yicha maslahatchi va biznesmen Ilon Maskni AQSH Hukumat samaradorligi departamentiga rahbar etib tayinlashga qaror qilgan edi."
 Olam,Ukraina bir necha oy ichida yadroviy bomba yaratishi mumkin – “The Times”,"Agar AQSHning saylangan prezidenti Donald Tramp Kiyevga harbiy yordamni to‘xtatsa, Ukraina bir necha oy ichida sodda yadroviy bomba yaratishi mumkin. Bu haqda “The Times” nashri xabar berdi.Nashrga ko‘ra, bu bo‘yicha ma’lumotlar Ukraina Mudofaa vazirligi uchun mamlakat Milliy strategik tadqiqotlar instituti bo‘limi boshlig‘i Aleksey Ijak tomonidan tayyorlangan hujjatda keltirilgan. Unda qayd etilishicha, Ukraina 1945 yilning 9 avgustida AQSH tomonidan Yaponiyaning Nagasaki shahriga tashlangan “Fat Man” bombasiga o‘xshash texnologiyadan foydalanib, plutoniy asosidagi yadroviy qurolni tezda ishlab chiqishi mumkin.Nashrning yozishicha, Ukraina yadro yoqilg‘isini boyitish uchun yirik zavodlarni qurish va ishlatish imkoniyatiga ega emas. Shu sababli yadro qurolini yaratish uchun AESda foydalanilgan yoqilg‘idan olingan plutoniydan foydalanilishi mumkin. Ukraina ixtiyorida taxminan 7 tonna plutoniy mavjudligi aytilmoqda, bu esa bir necha kilotonli yuzlab taktik kallaklar yaratish uchun yetarli.Hisobotga ko‘ra, Ukraina yaratishi mumkin bo‘lgan yadro bombasi “Fat Man” bombasi kuchining o‘ndan bir qismini tashkil etadi. Bu esa Rossiyaning harbiy bazasini yoki harbiy, sanoat va logistik ob’ektni yo‘q qilish uchun yetarli bo‘ladi. Lekin yadro zaryadining aniq quvvatini taxmin qilish qiyin, chunki unda ishlatiladigan plutoniyning izotoplari har xil bo‘ladi.Eslatib o‘tamiz, avvalroq Donald Tramp Ukrainaga Rossiya bilan harbiy nizoni hududlarni qaytarmasdan muzlatishni va NATOga kamida 20 yilgacha qo‘shilishdan voz kechishni taklif qilishi mumkinligi xabar qilingan edi."
 3-sahifa,Sirdaryoda 5 mlrd so‘mdan ziyod gaz o‘g‘irlandi,"Sirdaryo viloyatida 5 mlrd so‘mdan ziyodtabiiy gazdan noqonuniy foydalangan MCHJ aniqlandi. Bu haqda Elektr energiyasi, neft mahsulotlari va gazdan foydalanishni nazorat qilish inspeksiyasi xabar berdi.Qayd etilishicha, “O‘zenergoinspeksiya” Sirdaryo viloyat hududiy boshqarmasi va huquqni muhofaza qiluvchi organlar bilan hamkorlikda o‘tkazilgan nazorat tadbirlarida Yangiyer shahrida joylashgan “Y-Z.E.” MCHJga qarashli qurilish materiallarini ishlab chiqarish korxonasi o‘z binosida hisoblagichsiz to‘g‘ridan to‘g‘ri tarmoqqa ulanib, tabiiy gazdan noqonuniy foydalanilgani aniqlangan.Ushbu qoidabuzarlik oqibatida dastlabki hisob-kitoblarga ko‘ra, gaz ta’minoti korxonasiga 5 mlrd 25 mln so‘mlik zarar yetkazilgani ma’lum bo‘lgan.Mazkur holat yuzasidan tegishli hujjatlar rasmiylashtirilib, huquqni muhofaza qiluvchi organlarga yuborilgan.Eslatib o‘tamiz, avvalroq Jizzaxda 1,1 mlrd so‘mlik elektr o‘g‘irlagan sex aniqlangandi. Sharof Rashidov tumanida fuqaro S.O‘. ga tegishli darvoza yasash sexida elektr qurilmalarini (quvvati 16,3 kVt) shartnomasiz, hisoblagichdan tashqari elektr tarmog‘iga ulab, elektr energiyasidan noqonuniy foydalanilgani aniqlangan."
 3-sahifa,Qoramollarni sotib beraman deb 19 kishini chuv tushirgan firibgar qamaldi,"Surxondaryo viloyatida qoramollarni sotib beraman deb 19 kishini chuv tushirgan fuqaro 7 yilga qamaldi. Bu haqda Oliy sud matbuot kotibi Aziz Obidov xabar berdi.Bildirilishicha, sudlanuvchi erkak o‘ziga avvaldan tanish bo‘lgan fuqaroning ishonchiga kirib, qoramol sotib olishga pul tikishi kerakligi va uning foydasidan berib turishni va’da qilgan. Erkak oylar davomida jami 91 mln 800 ming so‘mmiqdoridagi pullarni qo‘lga kiritgan. Ammo fuqaroga na pullarni, na qoramollarni qaytargan.Moddiy zarar ko‘rganini anglagan fuqaro huquqni muhofaza qiluvchi organlarga murojaat qilgan. Aniqlanishicha, ayblanuvchi 19 nafar fuqaroning jami 460 mln so‘m pullarini o‘z ehtiyojlariga ishlatib yuborgan.Jinoyat ishlari bo‘yicha Termiz tuman sudi ayblanuvchini Jinoyat kodeksining 168-moddasi (Firibgarlik) 3-qismi “b” bandida nazarda tutilgan jinoyatni sodir etganlikda aybli deb topib,7 yil muddatga ozodlikdan mahrum qildi."
 Sport,Ramos Madridga qaytadimi? “Real”ning pozitsiyasi aniq bo‘ldi,"“Real Madrid” rahbariyati 38 yoshli sobiq markaziy himoyachisi Serxio Ramosni Eder Militaoning jiddiy jarohati tufayli ortga qaytarish g‘oyasiga qarshi chiqdi. Bu haqda “El Chiringuito” xabar berdi.Manbaga ko‘ra, Ramos o‘zining sobiq jamoasiga himoyadagi jarohatlar epidemiyasini yengishda yordam berish uchun o‘z xizmatlarini taklif qilib, Madrid klubiga qaytishga tayyor edi, biroq “Real Madrid” prezidenti Florentino Peres va klub direktori Xose Anxel Sanches “qaymoqranglilar” afsonasining bu taklifini rad etdi.Ramos 2005 yildan 2021 yilgacha “Real”da o‘ynagan. Bu davr mobaynida u barcha turnirlarda 671 ta uchrashuvda ishtirok etib, 101 ta gol va 40 ta golli uzatmaga mualliflik qilgan. 2024 yilning yozidan buyon ispaniyalik futbolchi “Sevilya” bilan shartnomasi tugagach, erkin agent hisoblanadi."
 Olam,Tramp Bosh prokurorlikka 3 yildan buyon tergov qilinayotgan shaxs nomzodini ilgari surdi,"AQSHning saylangan prezidenti Donald Tramp 42 yoshli konservativ kongressmen Mett Getsni AQSH Adliya vazirligi rahbari va mamlakat Bosh prokurori lavozimiga nomzod qilib ko‘rsatdi. Bu haqda Trampning o‘zi kecha, 13 noyabr kuni Truth Social sahifasida ma’lum qildi.“Mett bizning chegaralarimizni himoya qiladi, jinoiy guruhlarni yo‘q qiladi va amerikaliklarning Adliya vazirligiga bo‘lgan ishonchini qayta tiklaydi”, deb yozadi u.Tramp jamoasi vitse-prezidenti Jeyms Devid Vens oktyabr oyida ABS telekanaliga bergan intervyusida aytganidek, Bosh prokuror lavozimi amaldagi prezidentlikdan keyingi eng muhim lavozim bo‘ladi. Saylov kampaniyasi davomida Tramp muhojirlarni ommaviy deportatsiya qilish, 2021 yil 6 yanvarda Kapitoliyga bostirib kirishda aybdorlar afv etilishi va siyosiy dushmanlar ustidan tergov o‘tkazilishini e’lon qilgandi. Bosh prokuror bu va boshqa loyihalar bilan shug‘ullanadi. Tramp, shuningdek, Adliya vazirligi uning birinchi prezidentlik muddatiga xalaqit berganidan shikoyat qilgandi.“Utah News Dispatch” ma’lumotlariga ko‘ra, Mett Getsning Adliya vazirligi va Bosh prokurori lavozimiga taklif qilinishi juda kutilmagan qaror hisoblanadi, chunki u AQSH Kongressi Vakillar Palatasining Etika qo‘mitasi tomonidan tergov mavzusi bo‘lib qolmoqda. Ayblovlarning aksariyati jinsiy zo‘ravonlik, giyohvand moddalarni noqonuniy iste’mol qilish va qimmatbaho sovg‘alar olish bilan bog‘liq.Shu bilan birga, Getsning o‘zi qo‘mita tomonidan qo‘yilgan barcha ayblovlarni qat’iyan rad etgan va o‘zini “konservativ fanatik” deb ta’riflagan.Qo‘mita tergovi 2021 yil aprel oyida boshlangan. Qo‘mita ma’lumotlariga ko‘ra, 2024 yil iyun oyi holatiga ko‘ra, Gets ishi yuzasidan o‘ndan ortiq guvohlar so‘roq qilingan, 25 ta sudga chaqiruv qog‘ozi chiqarilgan va Gets tergoviga oid minglab sahifali hujjatlar ko‘rib chiqilgan. Uning raisi Maykl Gestning 13 noyabr kuni jurnalistlarga aytishicha, AQSH Senati Getsni Bosh prokuror etib tasdiqlagach, qo‘mitaning tergov bo‘yicha yurisdiksiyasi avtomatik ravishda tugaydi.Eslatib o‘tamiz, avvalroq Donald Tramp “Fox News” telekanali boshlovchisi Pit Xegsetni AQSH Mudofaa vaziri lavozimiga nomzod qilib ko‘rsatgandi. Xegset jangovar faxriy, Iroq va Afg‘onistonda xizmat qilgan. O‘zining podkastlaridan birida u Rossiya-Ukraina urushining boshlanishini “menga o‘z urushimni qaytarib bering” prinsipidagi Putinning urushi deb ta’riflagan. U ham Tramp kabi NATOning ayrim a’zolari o‘z mudofaasini ta’minlash uchun kamroq haq to‘lashi sababli alyansni tanqid qilgani ma’lum."
 Olam,Ukrainani qo‘llash AQSH manfaatlariga javob beradi – Bayden Trampga ,"AQSH Prezidenti Jo Bayden prezidentlik saylovlarida g‘alaba qozongan o‘zidan oldingi va keyingi bo‘lajak prezident Donald Trampga vakolatlar almashinuvi muammosiz o‘tishini va’da qildi. Bu haqda u kecha, 13 noyabr kuni Oq uyda Tramp bilan uchrashuvda ma’lum qildi.81 yoshli demokrat va 78 yoshli respublikachi Oval ofisning yonib turgan kamini oldida qo‘l berib ko‘rishdi.“Siyosat – qiyin ish va ko‘p hollarda bu juda yoqimli dunyo emas. Ammo bugun bu ajoyib dunyo va men buni juda qadrlayman” dedi Tramp uchrashuvdan keyin jurnalistlarga.Oq uy matbuot kotibi Karin Jan-Perning so‘zlariga ko‘ra, siyosatchilar o‘rtasidagi suhbat taxminan ikki soat davom etgan.“Ular mamlakat va jahon oldida turgan muhim milliy xavfsizlik va ichki siyosat masalalarini muhokama qildi”, dedi u matbuotga.O‘z navbatida, Prezidentning milliy xavfsizlik bo‘yicha maslahatchisi Jeyk Sallivanning aytishicha, Bayden Tramp bilan suhbatda Ukrainani Rossiya Federatsiyasiga qarshi mudofaa urushida keyingi qo‘llab-quvvatlash AQSHning milliy manfaatlariga javob berishini ta’kidlagan.Trampning o‘zi “The New York Post” jurnalisti savoliga javob berar ekan, suhbatning muhim qismi Yaqin Sharqdagi harbiy mojaroga bag‘ishlanganini aytdi.“Men uning vaziyatga qanday baho berishini va bu haqda qanday fikrda ekanligini bilmoqchi edim. Va u menga bu haqda ochiq gapirdi”, deydi saylangan prezident.Qayd etish joizki, Jo Bayden va Donald Tramp bir necha bor to‘qnash kelishgan: avvaliga 2020 yilgi saylovlarda, keyin esa 2024 yilgi saylov kampaniyasi vaqtida. Bayden o‘z raqibini demokratiya uchun xavfli deb atagan, Tramp esa Baydenni layoqatsizlikda ayblagan.To‘rt yil avval demokrat respublikachilar ustidan g‘alaba qozonganidan beri an’anaviy Oval ofis uchrashuvi bo‘lib o‘tmadi.Donald Tramp 2017 yildan 2021 yilgacha AQSH prezidenti bo‘lgan. 2020 yilda u mag‘lubiyatni rasman tan olmadi va raqibining inauguratsiyasida qatnashmadi. Donald Trampning rafiqasi Melaniya AQSHning birinchi xonimi Jill Bayden bilan uchrashishdan bosh tortdi. Avvalroq “The New York Post” gazetasi manbaga tayanib xabar berishicha, bu qaror Melaniya Tramp tomonidan 2022 yilda Floridadagi oilaviy mulkni tintuv qilish tufayli qabul qilingan.“Jill Baydenning eri Federal qidiruv byurosiga maxfiy hujjatlarni noto‘g‘ri saqlash bo‘yicha tergov doirasida Mar-a-Lagodagi shaxsiy buyumlari qutisini ko‘zdan kechirishga ruxsat berdi”, deydi nashr manbasi.Kecha, 13 noyabr kuni ikki siyosatchining iyun oyida bo‘lib o‘tgan teledebatidan keyin birinchi uchrashuvi bo‘lib o‘tdi. Keyinchalik, Baydenning zaif faoliyati tufayli demokratlar uning o‘rniga vitse-prezident, 5 noyabrdagi saylovlarda mag‘lub bo‘lgan 60 yoshli Kamola Harrisni tanladi.Yangi prezidentning inauguratsiyasi 2025 yil 20 yanvarda bo‘lib o‘tadi. Shu kungacha davlat rahbari Jo Baydenning vakolatlari o‘z kuchida qoladi."
 Jamiyat,O‘zbekistonda bolalar nikohi sezilarli darajada kamaygan – Equality Now,"O‘zbekistonda bolalar nikohining hamda erta va majburiy nikohning ko‘rsatkichi so‘nggi o‘n yil ichida 3,4 foizni tashkil qildi. Bu haqda Equality Now xalqaro inson huquqlari tashkiloti hisobotida so‘z boradi.Qayd qilinishicha, Gruziya va Qirg‘iziston Yevrosiyoda bolalar nikohining eng katta ko‘rsatkichiga, O‘zbekiston esa eng kichik ko‘rsatkichiga ega.Tadqiqotda Yevrosiyoning yettita davlati: Armaniston, Ozarbayjon, Gruziya, Qirg‘iziston, Rossiya, Tojikiston va O‘zbekistondagi bolalar nikohi, erta nikoh va majburiy nikoh muammosi har tomonlama tahlil qilingan. U inson huquqlarining buzilishiga qarshi kurashish uchun asosiy sabablar, oqibatlar, huquqiy va siyosiy asoslar va ehtimoliy aralashuv strategiyalarini o‘rganadi.Hisobotda aytilishicha, yetti davlatning barchasi bolalar va majburiy nikohga oid qonunlarni isloh qilish bo‘yicha choralar ko‘rgan, biroq faqat Gruziya va Ozarbayjon nikoh uchun minimal yoshni istisnosiz 18 yosh deb belgilagan.Qolganlari ota-ona roziligi va mahalliy hokimiyat ruxsati bilan 18 yoshga to‘lgunga qadar nikoh qurishga ruxsat beruvchi qonuniy qoidalarni saqlab qolmoqda. Rossiyaning bir qancha mintaqalarida 14 yoshdan boshlab nikohga ruxsat berilgan.Voyaga yetmaganlar ishtirokida rasmiy ro‘yxatga olingan nikohlar darajasi mamlakatlar o‘rtasida va mamlakat ichida sezilarli darajada farq qiladi. Gruziya eng yuqori tarqalish darajasiga ega,u yerda 20 yoshdan 24 yoshgacha bo‘lgan ayollarning 14 foizi 18 yoshdan oldin turmushga chiqqan va Kvemo Kartli kabi qishloq joylarida bu ko‘rsatkich 25 foizga etadi. Qirg‘izistonda ham yuqori ko‘rsatkich bor, xuddi shu yoshdagi ayollarning taxminan 13 foizi 18 yoshdan oldin turmushga chiqqan.Bolalar nikohida eng past ko‘rsatkich O‘zbekistonda (3,4 foiz) bo‘lib, so‘nggi o‘n yil ichida bu sezilarli darajada kamaygan. Biroq sharqiy mintaqada erta turmush darajasi 11 foiz miqdorida qolmoqda.Armanistonda erta turmush qurish darajasi 5 foizni tashkil etadi va bu erta nikoh darajasi kamayib borayotgan dunyodagi yetakchi o‘nta mamlakat qatoriga kiradi. Taraqqiyotga qaramay, qizlar 13 yoki 14 yoshida turmushga beriladigan yazidilar jamoasida yosh nikohlar hamon keng tarqalgan.Equality Now tashkiloti hukumatlarni nikoh uchun minimal yoshni istisnosiz 18 yosh etib belgilashga chaqirmoqda. Hukumatlar, shuningdek, qizlarni yosh turmushga uzatmaslik va maktabda ushlab turish uchun oilalarni moddiy rag‘batlantirish choralarini ko‘rishi kerak deb hisoblamoqda."
 Sport,JCH-2026 saralashi: Bugun O‘zbekiston mehmonda Qatar bilan bahslashadi,"Bugun, 14 noyabr kuni futbol bo‘yicha 2026 yilgi Jahon chempionatining saralashiOsiyo qit’asi 3-bosqich “A” guruhi 5-turi doirasida O‘zbekiston milliy terma jamoasi safarda Qatar bilan kuch sinashadi.O‘zbekiston milliy terma jamoasi Qatarga qarshi oq libosda o‘ynaydi. Darvozabon esa yashil libosda harakat qiladi. Qatar-O‘zbekiston uchrashuvida koreyalik hakamlar brigadasi faoliyat olib boradi. Bosh hakam Kim Jongheok, unga qanotlarda yurtdoshlari Park Kyunyong va Jang Jongpil yordam beradi. To‘rtinchi rasmiy hakam Chae Sangheop qayd etilgan. VAR'da esa Kim Heegon faoliyat olib boradi.4 ta turdan keyin O‘zbekiston terma jamoasi 10 ochko bilan guruhda 2-o‘rinni egallab turgan bo‘lsa, Qatar termasi 4 ochko bilan 4-o‘rinni band etgan.Ma’lumot uchun, Qatar-O‘zbekiston o‘yini Toshkent vaqti bilan 21:15 da boshlanadi. Uchrashuvga Doha shahridagi “Jassim bin Hamad” stadioni mezbonlik qiladi."
 3-sahifa,Toshkentda Captiva bilan to‘qnashgan Spark ag‘darilib ketdi,"Kecha, 13 noyabr kuni Toshkentda Captiva bilan to‘qnashgan Spark ag‘darilib ketdi. Bu haqda Toshkent shahar IIBB Yo‘l harakati xavfsizligi boshqarmasi xabar berdi.Qayd etilishicha, soat 21:00 larda Yunusobod tumani KXAYko‘chasi Minor masjidi qarshisida haydovchi 1990 yilda tug‘ilgan N.X. boshqaruvidagi Spark rusumli transport vositasi va 2004 yilda tug‘ilgan S.A. boshqaruvidagi Captiva rusumlitransport vositalari to‘qnashishi oqibatida yo‘l-transport hodisasi sodir bo‘lgan.YTH oqibatida Spark transport vositasining haydovchisiga birinchi tibbiy yordam ko‘rsatish maqsadida shifoxonaga olib ketilgan.Mazkur holat yuzasidan Toshkent shahar IIBB YHXB mas’ul xodimlari tomonidan surishtiruv ishlari olib borilmoqda.Eslatib o‘tamiz, avvalroq Samarqand viloyatining Payariq tumanida yuqori tezlikda harakatlangan Lacetti beton to‘siqqa urilib ag‘darilgandi. Voqea sahar soat 05:00 atrofidaPayariq tuman hududidan o‘tuvchi 4R-49 avtomobil yo‘lining 12-kilometrida sodir bo‘lgan. Aniqlanishicha, Lacetti rusumli avtomobil haydovchisi tezlikni me’yoridan oshirib, rul nazoratini yo‘qotgan va yo‘lning o‘ng tomonidagi beton to‘siqqa urilgan. Hodisa oqibatida haydovchi tan jarohati olib, tibbiy yordam uchun tuman tibbiyot birlashmasiga olib borilgan. Hozirda tuman YHXB tomonidan surishtiruv ishlari olib borilmoqda."
 Olam,Parij prokuraturasi Marin Le Penga 5 yil qamoq jazosini talab qilmoqda,"Parij prokuraturasi Fransiyaning o‘ta o‘ngchi “Milliy birlik” partiyasining parlamentdagi fraksiyasi rahbari Marin Le Penni Yevroparlament mablag‘larini noto‘g‘ri yo‘naltirganlikda ayblab, besh yillik qamoq jazosiga hukm qilishni so‘radi. Bu haqda kecha, 13 noyabr kuni BFMTV xabar berdi.Agar sud ayblovlarga rozi bo‘lsa, 56 yoshli Le Pen ham 2027 yilda bo‘lib o‘tadigan Fransiya prezidentlik saylovlarida ishtirok eta olmaydi, chunki unga xuddi shu muddatga davlat lavozimlarida ishlash taqiqlanadi.Prokurorlar partiyani ikki million yevro jarimaga tortishni ham istamoqda. Avvalroq o‘ng qanot siyosatchi Yevroparlamentga 330 ming yevro to‘lashga hukm qilingan edi. Prokuratura advokatlar apellyatsiya shikoyati bilan murojaat qilgan taqdirda ham, davlat lavozimida ishlashni taqiqlash darhol kuchga kirishini talab qildi.Le Penning o‘zi prokurorlarni “fransuzlarni o‘zlari xohlagan kishiga ovoz berish imkoniyatidan mahrum qilish”da aybladi.“Men eng kichik qoidabuzarlik yoki eng kichik noqonuniy xatti-harakatga yo‘l qo‘yganimni mutlaqo his qilmayman”, dedi u.30 sentyabr kuni Parij jinoiy sudida Marin Le Pen boshchiligidagi Fransiyaning o‘ta o‘ngchi “Milliy birlik” rahbariyatiga nisbatan sud jarayoni boshlandi. Le Pen va boshqa 20 dan ortiq partiya vakillari Yevropa Ittifoqi mablag‘larini o‘zlashtirganlikda va Yevroparlament deputatlarining yordamchilarini soxta yollash orqali partiyani yashirincha moliyalashtirganlikda ayblanmoqda. Ushbu ayblov uchun eng ko‘p jazo o‘n yilgacha ozodlikdan mahrum qilishdir. Umumiy zarar deyarli 7 million yevroga baholanmoqda.Ayblov xulosasiga ko‘ra, “Milliy birlik”dan Yevroparlament deputatlariga yordamchi sifatida yollangan odamlar aslida o‘z Yevropa Ittifoqidagi vakillari uchun emas, balki shaxsan Le Pen yoki uning partiyasi uchun ishlagan. Shunday qilib, Terri Legening ""yordamchilari"" dan biri partiya asoschisi Jan-Mari Le Penning qariyb yigirma yil davomida qo‘riqchisi bo‘lgan, keyinroq Marin Le Penning qo‘riqchisi bo‘lib ishlagan. Shuningdek, u o‘z faoliyati haqida kitob nashr etdi, unda Yevropa parlamentidagi lavozim haqida hech qanday gap yo‘q.Yevropa Parlamenti mablag‘larini o‘g‘irlash ishi2015 yilda Parij prokuraturasi Yevroparlamentdagi “Milliy front” (MF) vakillari 20 ga yaqin xodimni noto‘g‘ri yollaganlikda gumon qilinib, tergov boshlagan edi. Prokuratura bu odamlar Yevroparlamentdan maosh olgani haqidagi ma’lumotni tasdiqladi, garchi aslida ular MFda ishlashda davom etgan.2018 yilda Yevropa Ittifoqi Adliya sudi Jan-Mari Le Pen va uning sherigi Bryuno Golnish bilan bog‘liq shunga o‘xshash ish bo‘yicha qaror chiqargan edi. O‘shanda sud siyosatchilar Yevroparlamentga yuz minglab yevrolarni qaytarishi kerak degan qarorga keldi.Ma’lumot uchun, Marin Le Pen 2022 yilda “Milliy birlik” partiyasidan prezidentlikka nomzod sifatida ko‘rsatilgan va saylovning ikkinchi turida mamlakatning amaldagi Prezidenti Emmanuel Makron bilan kurashgan. Saylov natijasiga ko‘ra esa Marin Le Pen 41,45 foiz ovoz to‘plab, mag‘lub bo‘lgan."
 Olam,O‘zbekiston oltin ishlab chiqarish bo‘yicha top o‘ntalikka kirdi,"O‘zbekiston 2023 yil yakunlariga ko‘ra, dunyodagi eng yirik oltin ishlab chiqaruvchilar orasida 10-o‘rinni egalladi. Bu haqda “World Gold Council” xabar berdi.Hisobotda keltirilishicha, 12 oy davomida O‘zbekistonda 119,6 tonna qimmatbaho metall ishlab chiqarilgan. 2023 yilda Rossiya eng yirik oltin ishlab chiqaruvchilar orasida ikkinchi o‘rinni egallagan. Rossiya 321,8 tonna qimmatbaho metall ishlab chiqargan va Xitoydan (378,2 tonna) keyin ikkinchi o‘rinni egallagan. Uchinchi o‘rindaesa 293,8 tonna ko‘rsatkich bilan Avstraliya qayd etilgan.Oltin ishlab chiqaruvchilarning yetakchi o‘ntaligiga Kanada (191,9 tonna), AQSH (166,7 tonna), Gana (135,1 tonna), Indoneziya (132,5 tonna), Peru (128,8 tonna) va Meksika (126,6 tonna) ham kirgan.Bundan tashqari, o‘tgan yil natijalariga ko‘ra, Shveysariya oltin va uning hosilalari eksporti bo‘yicha birinchi bo‘ldi. Qimmatbaho metallni xorijda sotishdan bu mamlakat 107,2 milliard dollar daromad olgan. Ikkinchi o‘rinda –Buyuk Britaniya (65,3 milliard dollar), uchinchi o‘rinda –Xitoy (44,4 milliard dollar).Eslatib o‘tamiz, O‘zbekiston Markaziy banki joriy yilning iyun oyida 9 tonna, iyulda esa 9,6 tonna oltin sotib olib, oltin zaxiralarini 375 tonnaga yetkazgandi. Unga ko‘ra, iyul oyida O‘zbekiston eng ko‘p oltin sotib olgan davlatlar qatorida ikkinchi o‘rinni egallagandi."
