Category,Time Published,Title,Description,Full Text
Jahon,23:12,Gurjiston poytaxtida parlament saylovlari natijasiga qarshi norozilik namoyishlari boshlandi,"Gurjiston prezidenti Salome Zurabishvili mitingda chiqish qilib, saylov natijalarini tan olmagan xalqaro yetakchilar bilan gaplashganini ma’lum qildi.","Gurjistonda o‘tkazilgan parlament saylovlari natijasiga qarshi aksiya ishtirokchilari Tbilisi markazida to‘plandi, deb xabar beradi Paper Kartuli nashri.Qayd etilishicha, namoyishchilar parlament binosi oldida aksiya o‘tkazmoqda. Ular Rustaveli prospektini yopib qo‘ygan.Norozilik namoyishi ishtirokchilari 28 oktyabr kuni kechqurun Gurjistonga tashrif buyurgan Vengriya bosh vaziri Viktor Orbanni hushtaklar bilan kutib olgan. Mahalliy OAV ma’lumotlariga ko‘ra, u Rustaveli prospektidagi «Marriott» mehmonxonasiga joylashgan. Orban parlament saylovlarida g‘olib chiqqan rossiyaparast «Gurjiston orzusi» partiyasini g‘alaba bilan birinchi bo‘lib tabriklagan edi.Gurjiston prezidenti Salome Zurabishvili mitingda chiqish qildi. U saylov natijalarini tan olmagan xalqaro yetakchilar bilan gaplashganini bildirdi. «Biz ovoz berish borasidagi o‘z konstitutsion huquqimizni himoya qilish uchun kurashamiz. Hozir pessimizmning vaqti emas, hozir xotirjamlik bilan boshni ko‘targan holda o‘z ovozimizni himoya qilish muhim», — deydi Zurabishvili.«Yagona milliy harakat» partiyasi yetakchilaridan biri Georgiy Vashadze ham mitingda nutq so‘zlab, muxolifat qayta ovoz berish jarayonlari o‘tkazilishini talab qilishini aytdi.Meduza nashriga ko‘ra, Tbilisidagi kuchishlatar tuzilmalar namoyishlar o‘tkazilayotgan ko‘chaga to‘plangan. Hozircha qo‘lga olingan namoyishchilar yoki kuch tuzilmalari vakillari bilan to‘qnashuvlar sodir bo‘lgani bo‘yicha biror ma’lumot yo‘q.26 oktyabr kuni Gurjistonda parlament saylovlari bo‘lib o‘tdi. Dastlabki natijalarga ko‘ra, hukmron «Gurjiston orzusi» yetakchilik qildi. Prezident Zurabishvili hamda muxolifat natijalarni tan olmadi. AQSh Davlat departamenti esa xalqaro kuzatuvchilar xulosalarini tekshirishga chaqirdi."
Jahon,22:49,NATO KXDR askarlariga qarshi nima qilmoqchi?,Rossiya-Ukraina urushi fonida KXDR askarlarining jang maydonida mavjudligini tasdiqlashi bilan hayratlanarli tus oldi. G‘arb bu borada biror qarorga kelmagan. NATO Pyongyangning Ukrainadagi ishtirokiga qarshi qanday qaror qabul qiladi?,"Kun.uzʼning «Geosiyosat» dasturida tahlilchilar Shuhrat Rasul, Kamoliddin Rabbimov va Abduvali Soyibnazarov mavzuni muhokama qildi.KXDRning Ukrainaga Rossiya tomonda urush olib borish uchun harbiy yuborishiga nima deysiz?Abduvali Soyibnazarovning ta’kidlashicha, Shimoliy Koreya askarlari Rossiya qo‘shini tarkibida urush olib borishi Rossiya singari katta imperiya uchun sharmandali holat. Ammo tahlilchi hozirgacha Shimoliy Koreya askarlaridan birortasi Ukraina tomonidan asirga olinmagani va 1 noyabrdan shimoliy koreyalik askarlar jang maydoniga jalb etilishi mumkinligini aytib o‘tadi. Shuningdek, siyosatshunos KXDR askarlari urushdan keyingi tiklash jarayoniga jalb qilinishi mumkin degan fikrni ham keltiradi.«Shimoliy Koreya askarlari Rossiya g‘arbiga yuborilishi Rossiyaga bo‘lgan agressiya ta’sirida bo‘lishi mumkin. Ya’ni, bu askarlar Kurskka yuboriladi va urush jarayoniga jalb qilinadi. Ammo NATO qo‘shini Rossiya sarhadlariga hujum qilishi bu – qiyin masala, chunki G‘arbning Ukrainaga yordam kuchlarini yuborishiPutinning jahlini chiqarib, yadro quroli bilan tahdid qilishiga olib kelgan edi. Bu jarayonning avj olishini xohlamagan G‘arb Ukrainaga yuborayotgan yordamini anchagina kamaytirgan. Frontdagi vaziyatning Rossiya foydasiga ishlashi shundan bilinadi»,Abduvali Soyibnazarovning fikrlariga qarshi holda frontda bo‘lib o‘tayotgan voqealarni Shuhrat Rasul quyidagicha izohlaydi: «6 nafar Shimoliy Koreya askarlari Ukrainaga asirga tushgan va buni butun dunyo OAVda uchratish mumkin. Ahvol shunday davom etar ekan, NATO boshchiligida harbiy alyans tuzilishi va Kursk ostonasiga olib kirilishi muqarrar masala bo‘lib turibdi. Bu esa geosiyosatda ahvolni yanada murakkablashtiradi, hatto 3-jahon urushi boshlanishi ham mumkin. Janubiy Koreya va Yaponiya ham bu jangga qo‘shilishi mumkin. Bilamizki, bu ikki davlatning harbiy, iqtisodiy qudrati kuchli 10 talik davlatlar ichida turadi. Shimol esa doimiy yadro tahdidi bilan dunyo hamjamiyatini vahimaga solishi aniq», — deydi Soyibnazarov.G‘arb KXDR harbiylari Ukrainada mavjudligini tasdiqladi, lekin alyans qanday chora ko‘radi?Kamoliddin Rabbimov bu jarayonga ko‘riladigan chora Amerikadagi saylov prizmasidan qaralib belgilanadi, degan fikrni keltiradi.Shuningdek, tahlilchi NATO va Janubiy Koreya tomonidan berilgan bayonotda Shimoliy Koreya askarlari Rossiyadagi jang maydoniga tortilishi aniq ekanini aytib o‘tadi. Kim Chong In esa Rossiyadagi urush jarayonidan foydalanib, Janubiy Koreya bilan ham aloqalarni uzayotgani va quyushqondan chiquvchi turli harakatlarni bajarayotgani haqida ham aytib o‘tiladi.NormuhammadAli Abdurahmonov suhbatlashdi."
Fan-texnika,22:39,iPhone smartfonlari uchun birinchi sun’iy intellekt funksiyalari chiqarildi,Ammo Apple Intelligence faqat iPhone 15 Pro/Pro Max va iPhone 16 smartfonlarida mavjud.,"Apple kompaniyasi iOS 18.1 tizimini chiqardi. Ushbu yangilanish diqqatga sazovordir, chunki yozda taqdim etilgan sun’iy intellektga (SI) asoslangan Apple Intelligence funksiyalariga birinchi marta ega bo‘ldi.iOS 18.1 tizimiga yangilanish orqali quyidagi SI xususiyatlarini olish mumkin:- Matn bilan ishlash uchun Writing Tools va bildirishnomalar uchun SI xulosasi;- Photos ilovasida fotosuratdan ba’zi elementlarni olib tashlash uchun Clean Up funksiyasi;- Safari orqali veb-sahifani o‘qiyotganda SI uning qisqacha mazmunini aytib berishi mumkin;- Elektron pochtani «aqlli» saralash;- Matn so‘rovi asosida slayd-shou yaratish.- Tez-tez ishlatiladigan ilovalardan faqat eng muhim bildirishnomalarni ko‘rsatadigan maxsus SI fokus rejimi.Yangilanish hajmi 1,8 Gb, lekin Apple Intelligence funksiyalari uchun kamida 4 Gb bo‘sh joy kerak bo‘ladi. XS smartfonidan boshlab barcha iPhone egalari IOS 18.1 tizimini olishi mumkin. Ammo Apple Intelligence faqat iPhone 15 Pro/Pro Max va iPhone 16 smartfonlarida mavjud.Sun’iy intellektni qo‘llab-quvvatlamaydigan iPhone qurilmalari uchun boshqa bir nechta foydali xususiyatlar ham tayyorlangan. Ehtimol, eng muhimi, telefon suhbatlarini yozib olish va transkripsiya qilish imkoniyatidir. Shuningdek, Siri dizayni va funksionalligi ham yangilangan.ChatGPT integratsiyasi va Genmoji bilan Image Playground funksiyalarini o‘z ichiga olgan Apple Intelligence xususiyatlari iOS 18.2 tizimida yil oxirigacha chiqariladi. Tizim 2025 yilning bahorida iOS 18.3 yoki 18.4 versiyalarining chiqarilishi bilan to‘liq ishga tushadi."
Jahon,22:18,Bayden prezidentlik saylovida muddatidan oldin ovoz berdi,Ovoz berish uchun Jo Bayden Delaver shtatining Uilmington shahridagi saylov uchastkasiga tashrif buyurdi.,"AQSh prezidenti Jo Bayden 28 oktyabr kuni prezidentlik saylovida muddatidan oldin ovoz berdi. Bu haqda CNBC-TV xabar qildi.Ovoz berish uchun Bayden Delaver shtatining Uilmington shahridagi saylov uchastkasiga tashrif buyurdi. Aynan shu shaharda davlat rahbarining shaxsiy qarorgohi joylashgan.Bayden saylov uchastkasiga kiraverishda navbatda turdi. Navbati yetgach, yopiq kabinada ovoz berdi. U jurnalistlarga hech qanday izoh bermadi.AQSh prezidentlik saylovi 5 noyabr kuni bo‘lib o‘tadi. Unda Demokratik partiyadan nomzod, AQSh vitse-prezidenti Kamala Harris va respublikachi nomzod, sobiq prezident Donald Tramp asosiy raqib bo‘lishi kutilmoqda."
Jahon,22:16,Volkswagen Germaniyadagi kamida uchta zavodini yopadi,"Avtokonsern rahbariyatining ogohlantirishicha, ishlashni davom etadigan xodimlar ish haqi 10 foizga qisqarishi va kelgusi ikki yilda oshirilmasligiga tayyor turishi kerak.","Volkswagen kompaniyasi Germaniya hududida kamida uchta zavodini yopadi va o‘n minglab ish o‘rinlarini qisqartiradi. Bu haqda konsernning Volfsburgdagi ishlab chiqarish kengashi ma’lum qildi.«Direktorlar kengashi Germaniyada kamida uchta zavodni yopmoqchi. Bunday qisqartirishlar zaruriy chora hisoblanadi», — deydi ishlab chiqarish kengashi rahbari Daniel Kavallo.Uning so‘zlariga ko‘ra, qisqartirishlar baribir VW’ning barcha zavodlariga ta’sir ko‘rsatadi, butun boshli departamentlar yopilishi yoki xorijga ko‘chirilishi mumkin. «Ushbu rejalar VW’ning barcha zavodlariga taalluqli. Ularning hech biri bundan chetda qolmaydi», — deya ta’kidlaydi Kavallo.Qayd etilishicha, konsernda ishlashni davom etadigan xodimlar ish haqi 10 foizga qisqarishi va kelgusi ikki yilda oshirilmasligiga tayyor turishi kerak.Germaniya kansleri Olaf Sholsning bu boradagi pozitsiyasi aniq: avtokonsern rahbariyatining o‘tmishdagi barcha ehtimoliy xato qarorlari «ishchilarga zarar yetkazmasligi kerak».Volkswagen Germaniyada 10 ta zavodini boshqaradi, ularning oltitasi Quyi Saksoniyada, uchtasi — Saksoniyada va bittasi Gessenda joylashgan. Konsernning Germaniyadagi zavodlarida 120 mingga yaqin xodim faoliyat yuritadi.Rejalashtirilayotgan ishlab chiqarishni yopish 2026 yilgacha 10 mlrd yevroni iqtisod qilishga yo‘naltirilgan xarajatlarni kamaytirish dasturining bir qismi bo‘ladi. Kompaniya elektromobillarga o‘tishda jon saqlab qolish uchun xarajatlarni optimallashtirishga qaror qilgan."
O‘zbekiston,21:51,28 oktyabr yangiliklari: O‘zbekistonda ro‘y bergan muhim voqea va hodisalar,,"Parlament saylovlarining dastlabki natijalari, Allamjonov suiqasd qilgan gumondorlar, maktablarda kuzgi ta’til muddati — kun davomida Kun.uz’da yoritilgan O‘zbekiston yangiliklari bilan tanishtiramiz.Saylovning dastlabki natijalari27 oktyabr kungi Oliy Majlis Qonunchilik palatasi va xalq deputatlari kengashlari deputatlari saylovida ro‘yxatga olingan 19 mln 944 mingdan ortiq saylovchidan 15 mln 27 ming 529 nafari (yoki 74,72 foizi) ovoz berdi, degan MSK raisi Zayniddin Nizomxo‘jayev brifingda.Qonunchilik palatasi uchun Yagona saylov okrugi bo‘yicha O‘zbekiston liberal-demokratik partiyasi 34,75 foiz ovoz to‘plab (26 ta mandat) birinchi, «Milliy tiklanish» partiyasi 18,82 foiz bilan ikkinchi (14 mandat) bo‘ldi.Keyingi o‘rinlar Xalq demokratik partiyasi (17,11 foiz, 13 ta o‘rin), «Adolat» partiyasi (16,20 foiz, 12 ta) va Ekologiya partiyasi (13,12 foiz, 10 ta o‘rin) o‘rtasida taqsimlangan.Bir mandatli saylov okrugi bo‘yicha esa O‘zLiDeP 38 ta, «Milliy tiklanish» 15 ta, «Adolat» 9 ta, XDP 7 ta, Ekopartiya esa 6 ta o‘ringa ega bo‘lgan.Partiyalarning Qonunchilik palatasidagi mandatlarining umumiy soni quyidagicha bo‘ldi:Allamjonovga suiqasdBosh prokuratura matbuot xizmati Komil Allamjonovga uyushtirilgan qurolli hujum yuzasidan qo‘shimcha ma’lumot berdi. Idora buni «qotillikka suiqasd holati» deb baholagan.Avvalroq bitta gumondor ushlangani ma’lum qilingan edi. Endi jinoyatni sodir etishga aloqador bo‘lgan shaxslarning yana uch nafari ushlangani aytilmoqda.«Bosh prokuratura tomonidan Qibraydagi qotillikka suiqasd holati bilan bog‘liq jinoyat ishi yuzasidan tergov harakatlari olib borilmoqda.O‘tkazilgan tergov va tezkor qidiruv tadbirlari davomida ushbu jinoyatni sodir etishga aloqador bo‘lgan shaxslarning yana uch nafari aniqlanib, gumonlanuvchi tariqasida ushlandi», deyiladi xabarda.Bosh prokuratura 26 oktyabr kuni soat 1:40 atrofida Toshkent viloyatining Qibray tumanidagi Ifor ko‘chasida ikki noma’lum shaxs Prezident administratsiyasi sobiq xodimi Komil Allamjonovning Range Rover rusumli yo‘ltanlamas avtomobiliga o‘qotar quroldan bir necha marta o‘q uzib, voqea joyidan qochib ketgani haqida xabar bergan edi. Haydovchi va Allamjonov jabrlanmagan.Holat yuzasidan Jinoyat kodeksining 25, 97-moddasi (qasddan odam o‘ldirishga suiqasd qilish) bilan jinoyat ishi qo‘zg‘atilgan.27 oktyabr kuni ushbu jinoyatni sodir etishda gumonlanuvchilarning biri ushlangani xabar qilindi.Maktablarda kuzgi ta’til O‘zbekistonda maktab o‘quvchilari uchun chorakning so‘nggi kuni 2 noyabrga to‘g‘ri kelib, 4 noyabr kuzgi ta’tilning ilk kuni hisoblanadi. Bu haqda Maktabgacha va maktab ta’lim vazirligi xabar berdi.«Maktabgacha va maktab ta’lim vazirligi tizimidagi umumta’lim, ijod, ixtisoslashtirilgan maktablar o‘quvchilari uchun joriy o‘quv yilining kuzgi ta’tili 4 noyabrdan boshlanib, 10 noyabrgacha davom etadi», deyiladi xabarda.II chorak dars mashg‘ulotlari 2024 yil 11 noyabrdan boshlanadi.Vazirlar Mahkamasining 2017 yildagi 140-sonli qarori bilan tasdiqlangan nizomga muvofiq, o‘quvchilar uchun ta’til kunlari quyidagicha belgilangan: 1-sinf o‘quvchilari uchun esa fevral oyi davomida qo‘shimcha bir haftalik ta’til belgilanadi.Ehtiyojmandlar uchun kompensatsiyaO‘zbekistonda Kam ta’minlangan oilalarga elektr va gaz to‘lovlari uchun bir martalik kompensatsiya beriladi.Isitish mavsumida elektr energiyasi va gaz xarajatlarini qisman qoplash uchun qariyb 1,4 million oilaga 270 ming so‘mdan bir martalik kompensatsiya to‘lanadi. Bu mablag‘ bola puli va/yoki moddiy yordam oladigan oilalarning kartasiga 27 noyabrdan keyin tushirib beriladi.Bu haqda Ijtimoiy himoya milliy agentligi xabar bermoqda.Mazkur bu to‘lov gaz va elektr energiyasiga tariflar oshishi oqibatini yumshatishda yordam beradi. Ta’kidlanishicha, kompensatsiya bir yilda faqat bir marta to‘lanadi. Uning miqdori – 270 ming so‘m.Kompensatsiya oladiganlar ro‘yxatiga quyidagilar kiritiladi:"
Jahon,21:48,Qirg‘iziston qo‘shni davlatlarga qancha suv berayotganini e’lon qildi,2024 yilda O‘zbekiston Qirg‘izistondan 6 mlrd kub metr suv olgani ma’lum bo‘ldi.,"Qirg‘iziston Jo‘qorg‘u Kenesi (parlament) Agrar siyosat, suv resurslari, ekologiya va mintaqaviy rivojlanish masalalari qo‘mitasi yig‘ilishida suv xo‘jaligi, qishloq xo‘jaligi va qayta ishlash sanoati vazirining suv resurslarini nazorat qiluvchi o‘rinbosari Almazbek Sokeyev qo‘shni davlatlarga qancha suv berilayotganini aytdi.Unga ko‘ra, joriy yilda Qozog‘iston Chuy viloyatidan 138 million kub metr, Talas viloyatidagi Kirov suv omboridan 420 million kub metr suv olgan.«Shartnomaga ko‘ra, vegetatsiya davrida suvning 80 foizini o‘zimizga qoldiramiz, 20 foizini Qozog‘istonga beramiz. Boshqa paytlarda 58 foizi bizda qoladi, 42 foizi Qozog‘istonga ketadi», deb tushuntirdi Almazbek Sokeyev.Shu bilan birga, 2024 yilda O‘zbekiston 6 mlrd kub metr suv olgani ma’lum qilindi. Bundan tashqari, Tojikiston ham Qirg‘izistondan suv oladi.Vazir o‘rinbosarining so‘zlariga ko‘ra, mamlakatdagi umumiy suv oqimi 47 milliard kub metrni tashkil etadi, shundan 12 milliardi Qirg‘izistonda qoladi, qolgan qismi qo‘shni davlatlarga beriladi."
Jahon,21:35,Isroil Putinni Eron ballistik raketalarisiz qoldirdi,"Ekspertlarning ta’kidlashicha, Eronda yo‘q qilingan ishlab chiqarish tarmoqlarini qayta tiklash bo‘yicha o‘z texnologiyalari yo‘q, shu sababdan raketalarni ishlab chiqarish kamida bir yilga to‘xtab qolishi mumkin.","Isroil armiyasi tomonidan 26 oktyabr kuni Eron harbiy obektlariga uyushtirilgan hujum Rossiyani Ukrainadagi urushda foydalanayotgan qurollarsiz qoldirishi mumkin, deb xabar beradi The Moscow Times.Isroil Harbiy-havo kuchlarining 100 ga yaqin samolyotlari, jumladan, F-35 qiruvchilari ishtirok etgan hujumi natijasida Erondagi asosiy raketa sanoati zavodlari ishg‘ol etilgandi.Vaziyatdan xabardor manbalarning ta’kidlashicha, Isroil 2024 yilda Rossiya armiyasiga yetkazib berish boshlangan Eron ballistik raketalari uchun yonilg‘i ishlab chiqaruvchi 12 ta obektni ishdan chiqargan. AQSh va YeI ma’lumotlariga ko‘ra, yaqin masofaga mo‘ljallangan Fath-360 raketalarining ilk partiyasi Rossiyaga sentabrda yetkazib berilgan. Ukraina tomoniga ko‘ra, ularning bir qismi Volgograd oblastida joylashgan posyolkadagi raketa va artilleriya qurollari arsenalining o‘qqa tutilishi natijasida yo‘q qilingan.Eronda yo‘q qilingan ishlab chiqarish tarmoqlarini qayta tiklash bo‘yicha o‘z texnologiyalari yo‘q, shu sababdan raketalarni ishlab chiqarish kamida bir yilga to‘xtab qolishi mumkin. Bu esa Livandagi «Hizbulloh» guruhi, Yaman xusiylari va Rossiya armiyasi Eron raketalarisiz qolishini anglatadi. «Eron o‘z ishlab chiqarish quvvatini qayta tiklamaguncha, bir necha oy davomida Rossiyaga ballistik raketalarni yetkazib bera olmaydi», — deydi Yaqin Sharq bo‘yicha isroillik ekspert Anshel Pfeffer.Rossiya Erondan raketalardan tashqari «Shahed» dronlarini ham xarid qilardi, xorijdan sotib olinadigan umumiy xarajatlar, jumladan, Shimoliy Koreya snaryadlari ham hisobga olinganda har chorakda 120-150 milliard rublni tashkil etadi. Bu har chorakda 1 trillion rublni tashkil etadigan Rossiya hukumati mudofaa xaridlarini moliyalashtirishning taxminan 15 foizi demak.Isroil mudofaa kuchlari (TSAHAL) 26 oktyabrga o‘tar kechasi Erondagi harbiy obektlarga hujum uyushtirilgani haqida e’lon qildi. NBC News xabariga ko‘ra, Isroil nishonlari orasida Tehrondagi kazarma va qurol ombori bo‘lgan. Fars agentligi, o‘z navbatida, havo zarbalari nishoni Tehron janubi va janubi-g‘arbidagi harbiy bazalar bo‘lganini xabar qildi."
Jahon,21:20,Modi BRICS sammitida Rossiya va O‘zbekiston prezidentlariga rasm sovg‘a qildi,"Shuningdek, Eron prezidentini ham e’tibordan chetda qoldirmadi.","Hindiston bosh vaziri Narendra Modi Qozonda o‘tgan BRICS sammitida Rossiya prezidenti Vladimir Putinga «sohrai» texnikasidan foydalangan holda chizilgan rasm sovg‘a qildi, deb yozdi The Times of India.Qayd qilinishicha, rasm oq sopolga mo‘yqalam, tayoqcha, barmoq bilan chizilgan va murakkab naqshlardan iborat. Unda hayvonlar, qushlar va tabiat tasvirlanib, mahalliy qabila madaniyati doirasida agrar hayot tarzini va tabiatga chuqur ehtiromni ifodalaydi.Shuningdek, Modi boshqa davlatlar rahbarlarini ham e’tibordan qoldirmadi. Xususan, O‘zbekiston prezidenti Shavkat Mirziyoyevga an’anaviy «Varli» rasmini, Eron prezidenti Mas’ud Pizishkiyonga esa dengiz chig‘anoqlaridan yasalgan vaza sovg‘a qildi.Nashrning ta’kidlashicha, «Varli» san’ati Maxarashtraning Varli qabilasidan kelib chiqqan bo‘lib, 5 ming yillik tarixga ega. Asosiy geometrik shakllar yordamida chizilgan rasmlarda tabiat manzaralari, bayramlar va ijtimoiy tadbirlar orqali qabila hayoti tasvirlanadi.BRICS sammiti 22-24 oktyabr kunlari Rossiyaning Qozon shahrida bo‘lib o‘tdi. Unda 35 davlatdan delegatsiyalar qatnashdi, ulardan 23 tasiga yuqori mansabdor shaxslar, qolganlariga bosh vazirlar boshchilik qildi."
Jahon,21:13,Rossiyalik taksichilar Xitoy avtomobillari sifatidan ommaviy shikoyat qila boshladi,"Xitoy krossoveridan besh yil davomida foydalanish narxi yangi avtomobil narxidan oshib ketmoqda. Shu bilan birga, XXRda ishlab chiqarilgan mashinani ta’mirlash ham oson kechmayapti.","Rossiyalik taksi haydovchilari hozirda mamlakat taksoparkining 70-80 foizini egallab olgan Xitoy avtomobillari sifatidan shikoyat qilmoqda. XXR mashinalari 150 ming kilometr yurganidan keyin hisobdan chiqarilyapti, Yevropa va Koreya markalarida esa ushbu ko‘rsatkich 250—300 ming kilometrni tashkil etadi.Ularning so‘zlariga ko‘ra, transport vositalarining jiddiy ehtiyot qismlari ishdan chiqmoqda — asosan variatorlar va dvigatellar. «Taksiga taqdim etilgan modellar qatori deyarli bir xil. Baza — dvigatellar, uzatmalar qutisi — o‘xshash va bularning barchasi u qadar sifatli emas… Kafolatlar ishlamaydi, ehtiyot qismlarni topish mushkul», — deydi «Taksist» mintaqalararo kasaba uyushmasi vakili Andrey Popov. Uning qo‘shimcha qilishicha, Xitoy avtomobillari xarid qilingan narxiga arzimaydi.Sanoat axboroti milliy agentligi tahlilchilarining fikricha, Xitoy krossoveridan besh yil davomida foydalanish narxi yangi avtomobil narxidan oshib ketadi. Shu bilan birga, XXRda ishlab chiqarilgan avtomobilni ta’mirlash ham oson emas. 2024 yilning may oyida Rossiya avtomobil sug‘urtalari ittifoqi bir yil ichida transport vositalari ehtiyot qismlari importi muddati ikki barobarga oshgan va hozirda kamida 45 kunni tashkil etmoqda. Mamlakatdagi har to‘rtta avtoservisdan bittasi qalbaki ehtiyot qismlarni olishga majbur bo‘lyapti.«Xitoyliklar avtomobilni yig‘ish haqida o‘ylamoqda, ammo keyinroq, ularga xizmat ko‘rsatish qanday bo‘lishi borasida bosh qotirmayapti. Servis xizmat ko‘rsatish madaniyati endi-endi paydo bo‘lmoqda», — deydi «Yevroavto» servisi egasi Roman Gulyayev.Ukrainaga qarshi urush boshlaganidan keyin Rossiyadan deyarli barcha xalqaro avtomobil ishlab chiqaruvchilar chiqib ketdi — ular ishlab chiqarishni va yetkazib berishni to‘xtatdi. 2022 yil oxirlarida Rossiya avtomobil bozorida 14 ta brend qolgandi, ularning 11 tasi Xitoyga tegishli. Buning fonida Xitoy avtomobillari eksporti 2023 yil yakunlari bo‘yicha yetti barobarga oshib, 11,5 milliard dollarga yetdi."
O‘zbekiston,20:58,Samokat boshqarishda sodir etilgan huquqbuzarlik uchun ma’muriy javobgarlik belgilanadi,"Shuningdek, tez tibbiy yordam hamda yong‘in-qutqaruv bo‘linmalari transport vositalaridan foydalangan holda sodir etilgan qoidabuzarliklar yuzasidan ma’muriy ishlarni ortiqcha qog‘ozbozlikni bartaraf etish maqsadida tugatish tartibi joriy etiladi.","Prezident tomonidan imzolangan qonun bilan Ma’muriy javobgarlik to‘g‘risidagi kodeksga o‘zgartirish va qo‘shimchalar kiritildi.Unga ko‘ra, kichik hajmli elektr dvigatelli transport vositalarini va individual harakatlanish vositalarini (masalan, samokat, elektr velosiped, giroskuter, monog‘ildirak, skeytbord) boshqarish vaqtida sodir etilgan huquqbuzarliklar uchun ma’muriy javobgarlikni belgilashni nazarda tutuvchi o‘zgartirish va qo‘shimchalar kiritilmoqda.Shuningdek, tez tibbiy yordam hamda yong‘in-qutqaruv bo‘linmalari transport vositalaridan foydalangan holda sodir etilgan qoidabuzarliklar yuzasidan ma’muriy ishlarni ortiqcha qog‘ozbozlikni bartaraf etish maqsadida tugatish tartibi joriy etilishi belgilanmoqda.Bundan tashqari, maxsus avtomatlashtirilgan foto va video qayd etish texnika vositalari orqali qayd etilgan yo‘l harakati qoidalari buzilishi to‘g‘risidagi ma’lumot jarima solish haqida qaror chiqarishga vakolatli bo‘lgan shaxsga 48 soat ichida yuborilmagan taqdirda, ma’muriy huquqbuzarlik to‘g‘risida ish yuritilmasligi belgilanmoqda."
O‘zbekiston,20:53,Saida Mirziyoyeva BMTning O‘zbekistondagi doimiy rezident-koordinatori bilan uchrashdi,O‘zaro muloqot davomida tomonlar Orolbo‘yi mintaqasini rivojlantirishga alohida e’tibor qaratdi.,"Prezident yordamchisi Saida Mirziyoyeva bugun, 28 oktyabr kuni BMTning O‘zbekistondagi doimiy rezident-koordinatori Sabine Mahl bilan uchrashuv o‘tkazdi. Bu haqda u o‘zining Telegramʼdagi kanaliga yozib qoldirdi.«Mamlakatimiz va BMT o‘rtasidagi hamkorlikni mustahkamlash masalalarini muhokama qildik, muloqot davomida Orolbo‘yi mintaqasini rivojlantirishga alohida e’tibor qaratdik», — deb yozadi Saida Mirziyoyeva.Avgust oyida Qoraqalpog‘istonning imkoniyatlarini to‘liq ishga solish maqsadida hududni rivojlantirish bo‘yicha berilgan topshiriqlarning o‘z vaqtida va sifatli ijrosi ustidan nazorat prezident yordamchisi Saida Mirziyoyeva va prezidentning Orolbo‘yi mintaqasini barqaror rivojlantirish masalalari bo‘yicha maslahatchisi Tursinxon Xudayberganov zimmasiga yuklatilgan edi.Sentyabr oyida esa Saida Mirziyoyeva Qoraqalpog‘iston Respublikasiga tashrif buyurgandi. Prezident yordamchisining ma’lum qilishicha, safar davomida iqtisodiy-ijtimoiy holati og‘ir tumanlarga borildi va joylardagi ahvol o‘rganilgan."
Jahon,20:45,Gurjistonda hukmron partiya yana g‘alaba qozondi: AQSh saylov natijalarini tekshirishga chaqirdi,"26 oktyabr kuni Gurjistonda parlament saylovlari bo‘lib o‘tdi. Dastlabki natijalarga ko‘ra, hukmron «Gurjiston orzusi» yetakchilik qilmoqda. Prezident Zurabishvili hamda muxolifat natijalarni tan olmadi. AQSh Davlat departamenti esa xalqaro kuzatuvchilar xulosalarini tekshirishga chaqirdi.","Gurjistondagi bu galgi saylovlar avvalgilaridan farq qiladi. Sababi — davlat rivojlanishda qaysi yo‘lni tanlashi shu siyosiy tadbirning natijalariga bog‘liq edi. Saylovoldi kampaniyasi keskin hamda jamiyatning ikki qutbga bo‘linishi fonida o‘tdi. Ovoz berish davlat tarixida ilk bor to‘liq proporsional shaklda bo‘ldi.Saylov yakunlariga ko‘ra 5 ta partiya, jumladan, hukmron «Gurjiston orzusi», «Gurjistonni qutqarish uchun birlik», «O‘zgarishlar uchun koalitsiya», «Kuchli Gurjiston» hamda «Gurjiston uchun» partiyalari parlamentda o‘rinlarga ega bo‘ldi.Ta’kidlash joizki, hukmron partiya birinchi marta 2012 yilgi saylovlarda g‘alaba qozongan. Partiya 4 marta saylovda qatnashyapti va avvalgi hukmron partiyalardan farqli ravishda 4 marta ham g‘alaba qozondi. Bundan avvalgi hukmron partiyalar esa ko‘pi bilan 2 marta ko‘pchilik ovozga ega bo‘la olgan.«Gurjistonni qutqarish uchun birlik partiyasi» esa sobiq prezident Mixail Saakashvili tuzgan nomdor muxolif partiya «Milliy harakat», «Agmashenebeli strategiyasi» va «Yevropa Gurjistoni» partiyalari, mustaqil siyosatchilardan iborat bo‘ldi.Gurjiston parlamentida 150 ta o‘rin bor. Shu o‘rinlarning yarmidan ko‘pini qo‘lga kiritgan partiya bosh vazirlik uchun nomzod ko‘rsata oladi. Hukmron «Gruzin orzusi» partiyasining saylovoldi kampaniyasi o‘ta populistik, antiliberal hamda rossiyaparast g‘oyalarga boy, deya baholandi. Bu partiya vakillari elektoratni agarda liberallar hokimiyatga kelsa, Gurjiston urushga tortilishi haqidagi gap-so‘zlari bilan o‘ziga og‘dirishga harakat qildi. Bu bilan orzuchilar «Ukrainaning kuni bizning boshimizga tushadi», demoqchi bo‘ldi. Saylovoldi targ‘ibotda ham bundan jiddiy foydalanishdi, Ukrainaning hozirgi qiyofasi va Gurjiston tasvirlari tushirilgan bannerlar paydo bo‘ldi.Hukmron partiyaga ko‘ra, muxolif kuchlar jinoiy guruhlar bilan aloqalarga ega. Muxolifat esa yevropacha yo‘l tarafdori. Tbilisida o‘tkazilgan tadbirlarda ular Gurjiston Yevropa Ittifoqini tanlashini bildiruvchi marsh o‘tkazilgan. Ayni shu tadbirlarda Gurjistonning amaldagi prezidenti Salome Zurabishvili qatnashib, nutq so‘zlagan. Prezident ham taraqqiyotning Yevropa yo‘li tarafdori, lekin hokimiyat uning qo‘lida emas.Saylovning dastlabki natijalariga ko‘ra, hukmron «Gurjiston orzusi» 54 foizdan ziyodroq ovoz bilan g‘alaba qozongani aytilmoqda. Muxolifat bloki esa jami 37,3 foiz ovozga ega chiqqan. O‘z o‘rnida muxolifat saylov natijalarini tan olmasligini va norozilik namoyishlarini boshlashini ma’lum qildi.Markaziy saylov komissiyasiga ko‘ra, muxolifatdagi «O‘zgarishlar koalitsiyasi» 10,8 foiz, Saakashvili tuzgan muxolifatchi «Milliy harakat» partiyasi qo‘shilgan «Gurjistonni qutqarish uchun birlik» koalitsiyasi 10,1 foiz ovoz to‘pladi. Tadbirkor hamda TBS banki asoschisining «Lelo» partiyasi atrofida birlashgan «Kuchli Gurjiston» esa 8,7 foiz ovoz yig‘a olgan. Gurjistonning sobiq bosh vaziri Georgiy Gaxariya boshchiligiga «Gurjiston uchun» partiyasi esa 7,7 foiz natijaga ega chiqdi. Qolgan partiyalar parlamentga kirish uchun o‘rnatilgan 5 foizlik to‘siqdan o‘ta olmadi.Norozilik namoyishlari boshlashni esa «Gurjistonni qutqarish uchun birlik hamda O‘zgarish uchun koalitsiya» ma’lum qilgan. Gurjistondagi qator nodavlat tashkilotlar ham bu saylovlarni tan olmasligini e’lon qilib ulgurdi. Prezident Zurabishvili ushbu saylovni kelajak Yevropada bo‘ladimi yoki Gurjiston bundan buyog‘iga Rossiya ostida bo‘ladimi, shuni belgilaydigan burilish nuqtasi deya ta’riflagandi. «Gurjiston orzusi» esa ovoz berish urush yoki tinchlik o‘rtasidagi referendum deb bildirdi. Hukmron partiyaga ko‘ra, muxolifat Gurjistonni urushga jalb qilmoqda.So‘nggi bir yil ichida «Gurjiston orzusi» partiyasi rostdan ham ko‘proq rossiyaparast pozitsiyani egalladi va Rossiya qonunlaridan nusxa oluvchi hujjatlar qabul qildi. Masalan, shu yil bahori oxirlarida «Chet el agentlari to‘g‘risida»gi qonun Gurjistonni ommaviy noroziliklar girdobida qoldirdi. Bu esa Tbilisining g‘arb bilan aloqalari sovuqlashishiga olib keldi. Shuningdek, bunga javoban YeI Gurjistonning blokka qo‘shilish jarayonini to‘xtatib qo‘ydi.AQSh o‘nlab fuqarolar, hattoki deputatlar va ichki ishlar xodimlariga viza cheklovlarini joriy etdi. «Gurjiston orzusi» partiyasi asoschisi bu milliarder Bidzina Ivanishvili hisoblanadi U 2008 yilgi harbiy mojaro uchun osetinlardan kechirim so‘rashga tayyorligini ham aytgan.Prezident Zurabishvili hukmron partiya saylov natijalarini soxtalashtirishda aybladi. Aholini esa namoyishlarga chiqishga chaqirdi. «Men bu saylovlarni tan olmayman, buni tan olish mumkin emas, — degan Salome Zurabishivili o‘z brifingida. — Bu Rossiyaning bu yerga kelishi Gurjistonning Rossiyaga bo‘ysunishini tan olish bilan bir xil».Norozilik namoyishlari 28 oktyabr oqshomiga rejalangan. Muxolifat bunday fikrlarga umuman qo‘shilmaydi, ekzit-pollga ko‘ra, «Gurjiston orzusi» 40-42 foiz natijani olgan va saylov oldidan ham partiyaning qo‘li baland kelayotgani ma’lum edi, deydi ular. AQSh davlat departamenti Gurjistondagi saylov yuzasidan o‘z matbuot xabarini e’lon qildi. Unda Gurjiston demokratiya yo‘lida ekani, lekin amaldagi hukmron partiya davlat resurslaridan noto‘g‘ri foydalanib, xalqaro ishonchni susaytirgani yozilgan.«Gurjistonning jonli demokratiyasi 2004 yildan beri kuch manbai bo‘lib kelmoqda va kechagi saylovlarda qatnashish gurji xalqining demokratiya tarafdori ekanini ko‘rsatadi. Biroq 2024 yilda xalqaro va mahalliy kuzatuvchilar hukmron partiyaning davlat resurslaridan noto‘g‘ri foydalanishi, ovozlarni sotib olish va saylovchilarni qo‘rqitish bilan ajralib turadigan saylovoldi muhitini qayd etishdi, bularning barchasi teng bo‘lmagan o‘yin maydonini yaratdi hamda jamoatchilik va xalqaro ishonchni susaytirdi.Xalqaro va mahalliy kuzatuvchilar saylov yaxshi o‘tganini qayd etsa-da, biroq qonunbuzarliklar va vaqti-vaqti bilan zo‘ravonlik holatlari to‘g‘risidagi xabarlar bor. Xalqaro kuzatuvchilar natijalarni erkin va adolatli, deb e’lon qilmadi. Biz xalqaro me’yorlarning buzilishini qoralaymiz hamda xalqaro va mahalliy kuzatuvchilarning saylov bilan bog‘liq qonunbuzarliklar haqidagi barcha xabarlarlarini tekshirishga chaqiramiz», — deyiladi AQSh Davlat departamenti matbuot xabarida.Lekin bir qator mustaqil nashrlar ovozlar soxta emasligi, odamlarning ko‘pchiligi rostdan ham hukmron partiyani qo‘llaganini yozmoqda. "
O‘zbekiston,20:27,Foydali qazilmalarni ruxsatsiz qazib olganlik uchun jinoiy javobgarlik belgilandi,"Shuningdek, yer bilan bog‘liq huquqbuzarliklarni sodir etgan shaxslarga nisbatan ma’muriy bayonnoma tuzish vakolati ichki ishlar organlariga ham berildi.","Prezident tomonidan imzolangan qonun bilan ayrim kodekslarga qo‘shimcha va o‘zgartirishlar kiritildi.Qonunga ko‘ra, Jinoyat Kodeksiga foydali qazilmalarni qonunga xilof ravishda qazib olishni shunday harakatlar uchun ma’muriy jazo qo‘llanilganidan keyin takror sodir etganlik uchun, shuningdek foydali qazilmalarni oltin izlovchilar usulida ruxsatnomasiz qazib olganlik uchun jinoiy javobgarlikni nazarda tutuvchi qo‘shimchalar kiritildi.Bundan tashqari, Ma’muriy javobgarlik to‘g‘risidagi kodeksiga yer uchastkalarini o‘zboshimchalik bilan egallab olish, o‘zboshimchalik bilan egallab olingan yer uchastkalarida qurilish ishlarini amalga oshirish, shuningdek yer berish tartibini buzish bilan bog‘liq huquqbuzarliklarni sodir etgan shaxslarga nisbatan ma’muriy bayonnoma tuzish yuzasidan ichki ishlar organlariga zarur vakolatlar berilishini nazarda tutuvchi o‘zgartirishlar kiritildi.Qonun rasmiy e’lon qilingan kundan e’tiboran kuchga kiradi."
Jahon,19:35,Tramp Nyu-York markazida shov-shuvli miting o‘tkazdi,,"AQSh prezidentligi saylovlariga ikki haftadan kamroq vaqt qolmoqda, sotsiologlar fikricha, respublikachi Donald Tramp va demokrat Kamala Harrisning imkoniyatlari taxminan teng bo‘lib turibdi. Ikki nomzod ham saylovchilar ovozi uchun kurashmoqda: yakshanba kuni Tramp Nyu-York markazida katta miting o‘tkazdi, Harrisning tarafdorlari esa bu tadbirni amerikalik natsistlarning 1930-yillar oxirida o‘tkazgan aksiyalariga qiyoslamoqda.Tramp ham, Harris ham so‘nggi kunlarda kampaniyasiga «yulduzli» artilleriyani jalb etmoqda: o‘tgan haftada Bryus Springstin va Beyonse amaldagi vitse-prezident uchun saylovoldi tashviqotida qatnashgandi, sobiq prezident esa AQShdagi yetakchi podkastchilardan biri Jo Rogan bilan suhbat qurdi.Yakshanba kuni kechqurun Tramp Manhetten yuragidagi mashhur Medison-skver-garden arenasida miting o‘tkazdi.Bu yerda unga eng taniqli tarafdorlari, xususan, tadbirkor Ilon Mask ham qo‘shildi, u shu kunlarda Trampni qo‘llash uchun Pensilvaniya bo‘ylab safar qilgan vaa uning kampaniyasi uchun 119 mln dollar ajratgandi.Trampning chiqishi boshlanishidan oldin uning rafiqasi Melaniya ham sahnaga ko‘tarildi.«Agar men g‘olib bo‘lsam, biz tezlik bilan dunyo tarixidagi eng buyuk iqtisodiyotni quramiz. Mening oldingi muddatimda aynan shunday bo‘lgandi. Biz tezda inflatsiyani yengamiz va shunchaki Amerikani yana hamyonbop qilamiz», — degan Tramp o‘z chiqishida.Nyu-York Demokratik partiya tanyachi hisoblanadi: bu yerda respublikachi nomzod oxirgi marta 1984 yilda ustun kelgan. Ammo Tramp uchun bu ona shahri hisoblanadi — u shu yerda o‘z biznesini boshlagan va hozirgacha o‘z shtab-kvartirasi sanaladigan Tramp-tauerni qurgan.Tanqidchilari Trampni anchadan buyon o‘z ritorikasi bilan ultrao‘ngchilarni da’vat qilishda ayblab keladi.Mitingda saylovda mustaqil nomzod sifatida qatnashgan va sentabr oyida poygani tark etib, o‘z tarafdorlarini Trampni qo‘llashga chaqirgan kichik Robert Kennedi hamda konservativ sharhlovchi va jurnalist, Vladimir Putindan intervyu olgan Taker Karlson ham so‘zga chiqqan.Marosimda so‘z olganlar ro‘yxatida sobiq professional restler Halk Hogandan tortib Nyu-Yorkning sobiq meri Rudi Juliani hamda Trampning o‘g‘illarigacha bor edi. Ularning ayrimlari olomonni qizdirish uchun irqchilik va ayollarni kamsitish ohangidagi iboralardan foydalangan. Xususan, Juliani demokratlarning prezidentlikka nomzodi Kamala Harris Isroil-Falastin mojarosida «terrorchilar tomonida» ekanini aytgan.Komik Toni Hinchkliff lotin amerikaliklar «bola tug‘dirishni yoqtirishi»ni aytib hazillashgan va AQShning Karib dengizi havzasidagi Puerto-Riko orolini «suzadigan chiqindi oroli» deb atagan. Bundan tashqari, komikning repertuarida lotin amerikaliklar, yahudiylar va qora tanlilar haqida odobsiz va irqchilikka asoslangan fikrlar ham bor edi, deya xabar qilgan AR. Shuningdek, u Harris o‘z faoliyatini fohisha sifatida boshlaganini aytgan. Trampning bolalikdagi do‘sti Devid Rem Harrisni «antixrist» (dajjol) va «iblis» deb atagan. Tadbirkor Grant Kardon yig‘ilganlarga qarata Harris «va uning qo‘shmachi kuratorlari AQShni yakson qilishi» haqida gapirgan.Trampning o‘zi tashqi siyosat va immigratsiya bo‘yicha tanish siyqasi chiqqan gaplarini takrorlab, AQSh fuqarosini o‘ldiradigan har qanday muhojirni o‘lim jazosiga hukm qilishga chaqirgan va lavozimga kirishgan kuni «mamlakatga migrantlar bosqini to‘xtatilishi»ni ma’lum qilgan.Trampga 2016 yilgi saylovda raqiblik qilgan Hillari Klinton uni natsistlar tarafdorlarining 1939 yilda, Ikkinchi jahon urushi arafasida Medison-skver-gardenda o‘tkazilgan mitingini takrorlashga urinishda ayblagan.Harrisning kampaniyadagi sherigi — AQSh vitse-prezidentligiga nomzod Tim Uolz ham shunday parallel o‘tkazgan. «1930-yillar o‘rtalarida Medison-skver-gardenda bo‘lib o‘tgan miting bilan to‘g‘ridan to‘g‘ri parallel mavjud. Shubhasiz, u ular bu yerda nima qilayotganini juda yaxshi tushunadi».1939 yilda Frits Yulius Kun boshchiligidagi amerikalik natsistlar ushbu zalda «amerikaparastlik» shiori ostida Adolf Hitler rejimini qo‘llab-quvvatlab miting o‘tkazgandi.«U barchasi 1930-yillardagidek ekanini aytibdi. Yo‘q, bunday emas, — deya reaksiya qilgan Tramp Michigandagi miting vaqtida Klinton xonimning so‘zlariga javoban. — Bu „Amerikani yana buyuk qilish“ deb ataladi, bori shu».Mishel Obama Kamala Harrisni qo‘lladiBu vaqtda Kamala Harris saylov natijasi hal qilinadigan muhim shtatlardan biri bo‘lmish Pensilvaniyaning yirik shahri va demokratlar tayanchi Filadelfiya bo‘ylab safar qildi.Oldinroq nomzodlar yana bir ikkilanuvchi shtat — Michiganda bo‘lgandi, bu yerda Tramp musulmon saylovchilarga yuzlangan, Harrisning Kalamazudagi mitingida AQSh sobiq prezidenti Mishel Obama chiqish qilgandi. Bu sobiq birinchi xonimning demokratlarning prezidentlikka nomzodini qo‘llab ilk bor chiqish qilishi bo‘ldi.«Umid qilamanki, ba’zilarimiz Trampning layoqatsizligiga befarqlik bilan qarab, xuddi shu vaqtda Kamaladan ko‘zni qamashtirar darajada benuqson bo‘lishini xohlashingiz meni ranjitishini kechirasiz», — degan sobiq birinchi ledi, hali bir qarorga kelmagan saylovchilarni «o‘zlari ichida bo‘lgan tumandan chiqish»ga chaqirib.Keyin Harrisning o‘zi so‘z olgan, ammo ko‘p o‘tmay olomon ichidagilar «G‘azodagi urushga yo‘q deymiz!» degan hayqiriqlari bilan uning nutqini bo‘lib qo‘ygan. Harris bunga javoban «G‘azodagi bu urushni to‘xtatishimiz kerak» degan, keyin saylovchilardan «qo‘rquv va tarqoqlik sahifasini» yopishni so‘ragan holda o‘z nutqini davom ettirgan.Demokratik partiyaning ayrim saylovchilari Harrisning Isroil va Hamas o‘rtasidagi urush bo‘yicha pozitsiyasidan norozi.Amerikalik musulmonlarning bir qismi Vashington G‘azoda Isroil armiyasi amaliyoti oqibatida tinch aholi vakillari halok bo‘layotganini yanada keskinroq ohangda qoralashi kerak deb hisoblaydi.Tramp esa Detroyt chekkasida nutq so‘zladi va mahalliy imomlar guruhi bilan uchrashganini gapirib berdi. U o‘zi musulmon saylovchilar qo‘lloviga munosib ekanini, chunki Yaqin Sharqdagi mojaroga barham berib, tinchlik keltirishga qodir ekanini aytgan. Odatdagi kabi, Tramp Yaqin Sharq mojarosini aynan qanday qilib yakunlamoqchiligiga to‘xtalmagan.Detroyt Islom markazidan bo‘lgan imom Bilol Alzuhayri esa sahnada Trampning yonida turib, shunday degan: «Biz musulmonlardan prezident Tramp tomonida turishni so‘raymiz, chunki u tinchlik va’da qilmoqda».So‘rovlar nima demoqda?Reuters/Ipsos so‘roviga ko‘ra, Harris milliy miqyosda Trampni kichik ustunlik bilan ortda qoldirmoqda - 43 foizga qarshi 46 foiz.Biroq, saylov taqdiri umummilliy qo‘llov darajasi bilan hal bo‘lmaydi, bu tarozi pallasi nomzodlardan istalgan biri tomoniga og‘ishi mumkin bo‘lgan yettita shtatda hal qilinadi. So‘rovlarga ko‘ra, bu hududlarda nomzodlar orasidagi farq minimal bo‘lib qolmoqda, shuning uchun saylov natijalarini prognoz qilish haddan tashqari qiyin.Sharhlovchilar prezidentlik poygasi yakuniga kelib Trampning bayonotlari keskinlashayotganini qayd etishgan.O‘tgan hafta avvalida Shimoliy Karolinadagi mitingda u vodorodda ishlovchi avtomobillardagi portlashlar haqida gapirgan, ohaktoshdan bo‘yoqni olib tashlash naqadar qiyinligidan shikoyat qilgan, shuningdek, milliarder Ilon Maskning raketasi Yerga butun va shikastlanmasdan qaytganidan hayratdaligini bildirgandi.U shuningdek demokrat raqibi Kamala Harris o‘zi kabi qattiq ishlamayotganidan shikoyat qilgan, XXR raisi Si Jinpingi «qat’iyati» uchun maqtagan va sobiq prezident Barak Obamani «haqiqiy tentak» («a real jerk») deb atagandi.Reuters qayd etishicha, Tramp o‘zini mas’uliyatdan butunlay ozod etilgan odam kabi tutmoqda: «Ko‘pchilik siyosatchilar saylovchilar qarshisida yakuniy argumentlarini keltirayotgan pallada, Tramp ko‘pincha o‘zini dunyoning eng qudratli mamlakatini boshqarishga chog‘langan siyosatchi sifatida emas, xayrlashuv turnesidagi artist kabi tutmoqda»."
Jahon,19:33,"Oyga qo‘ngan astronavtning soati 2,2 mln dollarga sotildi","Oy missiyasi vaqtida NASA ekipaji a’zolariga Omega Speedmaster soatlari berilgan, ammo ayrim astronavtlar o‘zlari bilan shaxsiy aksessuarlarini ham olgan. Edgar Mitchell esa kosmosga o‘zi bilan Rolex soatini olib chiqqan.","RR Auction auksionida NASA astronavti, 1971 yilda Oyga qo‘ygan «Apollon-14» missiyasi ishtirokchisi Edgar Mitchellning qo‘l soati sotildi, deb xabar beradi Space.com.Astronavtning Rolex GMT-Master soati kosmonavtlarning kimoshdi savdolari orqali shu vaqtga qadar sotilgan soatlari ichida rekord o‘rnatdi — u 2,2 million dollarga yangi egasini topdi.Oy missiyasi vaqtida NASA ekipaji a’zolariga Omega Speedmaster soatlari berilgan, ammo ayrim astronavtlar o‘zlari bilan shaxsiy aksessuarlarini ham olgan. Mitchell Oyda Rolex soatini taqqanmi yoki yo‘q — bu noma’lum. Soatning orqa qopqog‘iga shunday yozuv tushirilgan: «Buni «Appolon-14»da komandir E.Mitchell taqqan, 1971. Qizim — Karinga».Soatlar uning haqiqiyligini isbotlovchi, Mitchellning o‘zi tomonidan imzolangan sertifikat bilan sotilgan. Tashkilotchilar soatni 400 ming dollarga sotishni prognoz qilgan, ammo 26 sentabrdan 24 oktyabrga qadar o‘tkazilgan kimoshdi savdolarida 30 ortiq ariza kelib tushgan va narx ko‘tarilib ketgan.Auksion vakili Bobbi Livingstonning so‘zlariga ko‘ra, ushbu Rolex nafaqat kosmik artefakt ixlosmandlarining, balki tarixiy voqealarda ishtirok etgan noyob soatlarni to‘plash bilan shug‘ullanuvchi kolleksionerlarning ham e’tiborini tortgan.Eslatib o‘tamiz, 2022 yilda bir paytlar Adolf Hitlerga tegishli bo‘lgan qo‘l soati AQShning Merilend shtatidagi Alexander Historical Auctions auksion uyida 1,1 mln dollarga sotilgan edi."
Jahon,19:32,Isroil 500 mln dollarlik lazerli havo hujumidan mudofaa tizimlarini buyurtma qildi,"Iron Beam nomini olgan tizim turli havo nishonlari, jumladan, reaktiv va minomyot snaryadrlari, uchuvchisiz uchish apparatlari, qanotli raketalarga qarshi kurashga mo‘ljallangan.","Isroil Mudofaa vazirligi Iron Beam havo hujumidan mudofaa lazerli tizimlarni yetkazib berish bo‘yicha 500 million dollarlik shartnomani imzoladi. Bu haqda mamlakat mudofaa vaziri Eyal Zamir ma’lum qildi.«Ushbu bitim yangi davrdan — lazerli mudofaa tizimi davridan darak», — deydi Zamir. Uning so‘zlariga ko‘ra, ilk lazerli havo hujumidan mudofaa tizimlari 2025 yil davomida ishga tushiriladi.Mazkur qurollarni yetkazib berish bo‘yicha kelishuvga avvalroq Mudofaa vazirligi va Isroil mudofaa kuchlarining qo‘shma organi — Qurol va texnologik infratuzilmani tadqiq qilish, rivojlantirish administratsiyasi hamda Rafael Advanced Defense Systems va Elbit Systems mudofaa kompaniyalari erishgan edi.Iron Beam turli havo nishonlari, jumladan, reaktiv va minomyot snaryadrlari, uchuvchisiz uchish apparatlari, qanotli raketalarga qarshi kurashga mo‘ljallangan. Qurollarni o‘rnatish Isroilning ko‘p bosqichli mudofaasining bir qismiga va «Temir gumbaz» tizimiga qo‘shimcha kuchga aylanishi kerak.Rafael Advanced Defense Systems kompaniyasi ijrochi direktori Yoav Turgemanning eslatishicha, mazkur texnologiyalar uchun bir necha yil vaqt ketgan va bu kabi lazerli qurilmalar hozirda o‘rnatishga tayyor — ular o‘z yo‘nalishida dunyodagi birinchi hisoblanadi."
O‘zbekiston,19:25,Foto: Dubay shahzodasi Navoiyda lochin bilan tuvaloq ovladi ,Dubay shahzodasi Shayx Hamdan bin Muhammad Ol Maktum har yili oktyabr oyida lochin bilan ov uyushtirish maqsadida O‘zbekistonga keladi. Shahzoda yaqinda o‘tkazilgan ov jarayonlari fotosuratlarini ulashdi.,"Dubay shahzodasi Shayx Hamdan bin Muhammad Ol Maktum o‘zining Instagram sahifasida Navoiydagi lochin ovi fotosuratlarini e’lon qildi.    Navoiy shahridan 50 kilometr uzoqlikda Birlashgan Arab Amirliklariga qarashli tuvaloq asrash maskani bor. Markaz Birlashgan Arab Amirliklari vitse-prezidenti, Dubay amiri Shayx Muhammad bin Rashid Ol Maktum tashabbusi bilan 2008 yilning aprel oyida tashkil etilgan. Shahzoda Hamdan lochinlar bilan shu hududda tuvaloq ovlaydi.Ma’lumot uchun, Hamdan ibn Muhammad Ol Maktum – Dubay amiri Muhammad ibn Roshid Ol Maktumning o‘g‘li, Dubay amirligining merosxo‘r shahzodasi, 1982 yilda tug‘ilgan. U juda faol hayot kechirishi bilan mashhur. Uning qiziqishlari doirasi kengligi hammani hayratga soladi. Shahzoda parashyutdan sakrash, suv ostiga sho‘ng‘ish, baliq ovi, lochin ovi, snoubording, velosport va sportning ko‘plab boshqa turlariga qiziqadi. «Fazza» taxallusi bilan she’rlar ham yozadi."
Jahon,19:23,Dunyoda issiqxona gazlari 2023 yilda yangi maksimumga chiqqani ma’lum qilindi,"Jahon meteorologiya tashkiloti hisobotiga ko‘ra, global isish va issiqxona gazlarining asosiy konsentratsiyasi oshishi natijasida eriyotgan muzliklar halokatli oqibatlarini yuzaga keltirmoqda.","Global isish va issiqxona gazlarining asosiy konsentratsiyasi oshishi natijasida eriyotgan muzliklar halokatli oqibatlarni yuzaga keltirmoqda. Bu haqda Jahon meteorologiya tashkiloti (JMT) ma’lum qildi.Ma’lumotlarga ko‘ra, issiqxona gazlarining chiqishi yangi maksimumga qadar oshib, yana bir bor tezkor choralar ko‘rish muhim ahamiyatga ega ekanini ko‘rsatib bergan.JMT bosh kotibi o‘rinbosari Ko Barrettning ma’lum qilishicha, karbonat angidrid gazi metan va azot oksidi bilan birga atmosferada «insoniyat tarixida eng tez» to‘planib qolayotgan asosiy issiqxona gazlaridan biri hisoblanadi.Tashkilotning 2024 yil bo‘yicha hisoboti karbonat angidrid gazi miqdorining o‘sishini zudlik bilan kamaytirish kerakligiga ilmiy dalil bo‘lib xizmat qiladi. 2004 yilda atmosferadagi ushbu gaz miqdori har million zarraga 377,1 ni (ppm) tashkil etgan, 2023 yilda esa mazkur ko‘rsatkich 420 ga (ppm) yetgan.«Bu har millionga 42,9 zarra oshgani yoki 20 yilda 11,4 foizlik o‘sish sodir bo‘ldi degani», — deydi Berrett.Uning so‘zlariga ko‘ra, dalillar tabiiy iqlim o‘zgaruvchanligi uglerod aylanishida katta rol o‘ynashini ko‘rsatmoqda. «Ammo yaqin kelajakda iqlim o‘zgarishining o‘zi ekotizimni issiqxona gazlarining yirik manbasiga aylanishiga olib kelishi mumkin», — deya ta’kidlaydi u.Tahlillarda keltirilishicha, karbonat angidrid gazlarining qariyb yarmi atmosferada qoladi, chorak qismidan ortig‘i okeanga so‘riladi va 30 foizga yaqini quruqlikda saqlanib qoladi."
O‘zbekiston,19:14,Qirg‘iziston va O‘zbekiston «Elkart» yagona to‘lov ekotizimini yaratadi,"Agar loyiha amalga oshsa, O‘zbekistonda Elcard kartalari va Qirg‘izistonda Uzcard kartalari orqali to‘lov qilish imkoniyati paydo bo‘ladi.","Uzcard Forum - 2024 doirasida O‘zbekistonning «Yagona umumrespublika protsessing markazi» AJ (Uzcard) ijrochi direktori Olimjon Zokirov va Qirg‘izistonning «Mejbankovskiy Protsessingovyy Tsentr» AJ (Elcard) boshqaruvi raisi Qanikey Jamangulova hamkorlik memorandumini imzoladi.Shunday qilib, milliy to‘lov tizimlari rahbarlari ikki davlat hududida to‘lovlarni o‘zaro qabul qilish imkonini beruvchi keng ko‘lamli qo‘shma loyihani ishga tushirishga tayyorligini tasdiqladilar: O‘zbekistonda Elcard kartalari va Qirg‘izistonda Uzcard kartalari orqali.Memorandum ikki davlat kartalari egalari uchun transchegaraviy tranzaksiyalarni soddalashtirish, transchegaraviy to‘lovlarda zamonaviy texnologiyalarni joriy etish, yangi raqamli yechimlarni ilgari surish, shuningdek, ikki davlat fuqarolarining moliyaviy savodxonligini oshirish orqali tizimlararo integratsiyani yaratishga qaratilgan.Qayd qilinishicha, milliy to‘lov tizimlarining integratsiyalashuvi nafaqat ikki davlatning moliyaviy infratuzilmasi uchun yangi imkoniyatlar ochadi, balki Qirg‘iziston va O‘zbekistonning boshqa ko‘plab tarmoqlarida o‘zaro savdo, turizm va iqtisodiy hamkorlikni rivojlantirishga yangi sur’at bag‘ishlaydi."
O‘zbekiston,19:09,“Ko‘p miqdorda jarimam bor edi” – Samarqandda pora olgan IIB xodimi qamaldi,"Paxtachi tumani IIB Jinoyat qidiruv bo‘limi tezkor vakili pora olganlikda ayblanib, ozodlikdan mahrum qilindi. U noqonuniy tarzda tarkibida oltin zarralari bo‘lgan toshlarni maydalovchi tegirmon ishlatgan fuqarodan tezkor tadbirlar haqida oldindan ogohlantirib turish uchun pul olganda ushlangan.","Paxtachi tumani IIB Jinoyat qidiruv bo‘limi tezkor vakili jinoiy jazoga tortildi. Kun.uz sud hujjati bilan tanishdi.Sud hukmida keltirilishicha, 1987 yilda tug‘ilgan L.M. 2005 yildan buyon ichki ishlar organlarida, 2023 yil oktyabr oyidan esa Paxtachi tumani IIB Jinoyat qidiruv bo‘limi tezkor vakili lavozimida ishlab kelgan.L.M. fuqaro M.Q.dan uning tanishi U.M.ga tarkibida oltin zarralari bo‘lgan toshlarni maydalash tegirmonini ishlatishga sharoit yaratib berish, huquqni muhofaza qiluvchi organlar tomonidan amalga oshiriladigan tezkor tadbirlar haqida oldindan ogohlantirib turish hamda ma’muriy va jinoiy javobgarlik choralarini ko‘rmaslik evaziga pul talab qilgan. U 2024 yil 31 may kuni Paxtachi tumani markazida o‘zining boshqaruvidagi Sobalt mashinasida M.Q.dan 6 mln so‘mni pora tariqasida olganda tezkor tadbirda ushlangan.L.M. sudda o‘z aybiga iqrorlik bildirgan.“2024 yil may oyida oldimga o‘zini M.Q. deb tanishtirgan shaxs keldi. U Paxtachi tumanidagi tanishi bilan birgalikda noqonuniy ravishda oltin qazib olish faoliyati bilan shug‘ullanishini aytdi. M.Q. qazib olingan rudalarni maydalash uchun tegirmon ishlatgan vaqtida ularga “rahnamolik” qilishimni, tuman IIB tomonidan o‘tkaziladigan tezkor tadbirlar haqida aytib turishimni, birgalikda hamkorlik qilishni taklif etib, topilgan daromaddan foyda tariqasida berishini ma’lum qildi. Uning taklifini dastlab to‘liq rad etdim. Oradan bir-ikki kun o‘tib, u qo‘ng‘iroq qildi. M.Q.ga telefon apparatimga telefon qilmasligini aytdim. Shunday bo‘lsa-da u Telegram orqali qo‘ng‘iroq qilavergach, gaplashdim. Unga tegirmonni faqat ertalablari ishlatishni, agar hududda IIB xodimlari tomonidan tezkor qidiruv tadbirlari amalga oshirilsa, xabar berishimni aytdim. Bu uchun M.Q.dan biror marta pul talab qilmaganman.2024 yil 30 may kuni M.Q. telefon qilib, pullarni tayyorlaganini, Navoiy shahrida ekanini bildirdi. Unga Paxtachi tumaniga qarab kelaverishni, ko‘rishib gaplashib olishimizni aytdim. Bir necha bor so‘rayverganidan so‘ng unga chin ko‘ngildan yordam bermoqchi bo‘ldim. O‘sha vaqtda haqiqatan ham muhtoj bo‘lganim uchun pulni oldim. Sababi turmush o‘rtog‘im va singlim kasal bo‘lib qolgandi. Bundan tashqari, ko‘p miqdorda jarimam bor edi”, degan u ko‘rsatmasida.Sud hukmi bilan L.M. Jinoyat kodeksining 210-moddasi (pora olish) 1-qismida nazarda tutilgan jinoyatni sodir qilishda aybli deb topilgan. Unga ichki ishlar organlari tizimida 3 yil mansabdorlik va moddiy javobgarlik vazifalari yuklatilgan lavozimlarda ishlash huquqidan mahrum qilgan holda 2 yil muddatga ozodlikdan mahrum qilish jazosi tayinlangan.Avvalroq narkokurerga yordamlashgan profilaktika inspektori uzoq muddatga qamalgani xabar qilingandi."
O‘zbekiston,19:02,O‘zbekiston dunyoning eng kuchli armiyalari reytingida 20 talikka kirdi,Mamlakat harbiylari Markaziy Osiyoda eng kuchli sifatida qayd etilgan.,"Amerikaning U.S.News & World Report nashri mutaxassislari tomonidan tuzilgan dunyoning eng kuchli armiyalari ro‘yxatida O‘zbekiston 19-o‘rinni egalladi.Nyu-Yorkda joylashgan jurnalning reytingida jami 89 davlat o‘rin olgan. Markaziy Osiyo davlatlari orasida O‘zbekistondan tashqari Qozog‘iston ham bor va ro‘yxatda 22-o‘rinni egallagan.Rossiya eng kuchli armiyalar reytingida birinchi o‘rinda turibdi. Keyingi o‘rinlarda AQSh va Isroil qayd etilgan.Eng kuchli 10 talik quyidagicha:- Rossiya;- AQSh;- Isroil;- Xitoy;- Janubiy Koreya;- Eron;- Buyuk Britaniya;- Ukraina;- Germaniya;- Turkiya.Sobiq sovet mamlakatlari hisobga olinsa, Belarus 12-o‘rin bilan O‘zbekistondan oldinda joylashgan.Jadvalning quyi qismida Yangi Zelandiya, Litva, Lyuksemburg, Latviya va Singapur kabi davlatlar joy olgan.2024 yilda O‘zbekiston Global Firepower talqini bo‘yicha eng kuchli armiyalar reytingida 145 davlat ichida 65-o‘rinni egalladi. 2023 yilga nisbatan mamlakat uch pog‘onaga tushib ketdi, biroq mintaqadagi yetakchiligini saqlab qoldi. Reytingda Qozog‘iston 58-, Turkmaniston 83-, Qirg‘iziston 100- va Tojikiston 107-o‘rinni egalladi.Global Firepower O‘zbekistonning mudofaa budjetini 796,8 million dollar deb baholamoqda, harbiy xizmatchilar soni esa 48 ming kishini tashkil etadi."
O‘zbekiston,18:33,1-kurs talabalariga kontrakt to‘lash muddati uzaytirildi,Bakalavriat hamda magistraturaning 1-kurs talabalari uchun kontrakt to‘lash muddati 1 dekabrga qadar uzaytirildi.,"Davlat komissiyasining tegishli bayoni bilan 1-kurs talabalariga kontrakt to‘lash muddati uzaytirildi, deb xabar berdi Oliy ta’lim, fan va innovatsiyalar vazirligi.Qayd etilishicha, 2024/2025 o‘quv yilida oliy ta’lim muassasalarining quyidagi bakalavriat hamda magistratura talabalari uchun to‘lovlarni amalga oshirish va talabalar safiga qabul qilishni rasmiylashtirishning muddati 2024 yil 1 dekabrga qadar (shu kuni ham) uzaytirildi:- bazaviy yoki tabaqalashtirilgan to‘lov-kontrakt asosida o‘qish istagini bildirgan abituriyentlar (1-kurs);- PF–213-son farmoni asosida qoraqalpog‘istonlik yoshlar uchun ajratilgan qo‘shimcha qabul kvotalariga talabalikka tavsiya etilgan abituriyentlar (1-kurs);- o‘qishi ko‘chirilgan (ko‘chirib tiklangan) talabalar.Bunda:- qabul parametri doirasida o‘qishga tavsiya etilgan abituriyentlar bazaviy to‘lov-kontrakt shaklida bir yillik o‘qitish qiymatining kamida 25 foizi miqdorida;- tabaqalashtirilgan to‘lov-kontrakt (super) asosida o‘qish istagini bildirganlar, ular uchun belgilangan bir yillik o‘qitish qiymatining kamida 50 foizi miqdoridagi to‘lovlarni amalga oshirishi lozim.Amaldagi tartibga ko‘ra, ikkinchi va undan yuqori kurs talabalar kontraktini to‘lash muddati OTM rahbari tomonidan uzaytirilishi mumkin."
O‘zbekiston,18:32,Qoraqalpog‘iston Respublikasi Vazirlar Kengashi raisiga yangi o‘rinbosar tayinlandi,Vladimir Jollibekov yangi lavozimda ish boshlaydi.,"Jollibekov Vladimir Baxtiyarovich – Qoraqalpog‘iston Respublikasi Vazirlar Kengashi raisining o‘rinbosari, Investitsiyalar, sanoat va savdo vaziri lavozimiga tayinlandi.Tayinlovga qadar u O‘zbekistonning Indoneziyadagi elchixonasida savdo-iqtisodiy masalalar bo‘yicha maslahatchisi lavozimida ishlagan.Shuningdek, Qoraqalpog‘iston Respublikasi Investitsiyalar va tashqi savdo vazirining birinchi o‘rinbosari, Qoraqalpog‘iston Investitsiyalar va tashqi savdo vaziri, Birlashgan Arab Amirliklaridagi O‘zbekiston elchixonasining savdo-iqtisodiy masalalar bo‘yicha maslahatchisi kabi mas’uliyatli lavozimlarni bajargan."
O‘zbekiston,18:30,Markaziy Bank zararli ilova yuborayotgan firibgarlar haqida ogohlantirdi,"Firibgarlar shu yo‘l bilan fuqaroning mobil qurilmasiga zararli ilovani o‘rnatish orqali rasm va hujjatlar, SMS-xabarlar va qo‘ng‘iroqlar haqidagi ma’lumotlarni yashirin tarzda qo‘lga kiritadi.","Firibgarlar messenjerlar orqali fuqarolarga Markaziy Bank ramzlari tushirilgan soxta hujjat yuborib, zararli ilovalarni o‘rnatishga urinmoqda. Bu haqda Markaziy Bank xabar berdi.Qayd qilinishicha, soxta hujjatlarda go‘yoki fuqaroning mablag‘lari xavfsizligini ta’minlash uchun «moliyaviy xavfsizlik bo‘yicha mutaxassis» tomonidan ayrim amallar bajarilishi to‘g‘risidagi yolg‘on axborot ko‘rsatilgan.Firibgarlar shu yo‘l bilan fuqaroning mobil qurilmasiga zararli ilovani o‘rnatish orqali ushbu qurilmadagi rasm va hujjatlar, SMS-xabarlar va qo‘ng‘iroqlar haqidagi ma’lumotlarni yashirin tarzda qo‘lga kiritadi.Markaziy Bank firibgarlar tuzog‘iga tushmaslik uchun ilovalarni messenjerlar orqali emas, balki rasmiy Google Play va App Store marketlaridan o‘rnatishi tavsiya qilmoqda."
Jahon,18:21,Propaganda BRICS sammitidan geosiyosiy «qurol» sifatida foydalandi,,"BRICSʼning Qozonda bo‘lib o‘tgan sammiti noharbiy bo‘lsa-da, yangi dunyo tartibotiga intilish elementlari bilan yodda qoldi. BMT bosh kotibi Guterrishning BRICS+ da ishtirok etgani esa Putin uchun sovg‘a, G‘arb uchun esa kutilmagan sovg‘adek reaksiyalarga sabab bo‘ldi.Rus mediasi esa mazkur tadbirni olamshumul hodisadek yoritdi. Xo‘sh, aslida Rossiyada o‘tgan BRICS uchrashuvlari mohiyati qanday edi?«Geosiyosat» dasturida tahlilchilar Shuhrat Rasul, Kamoliddin Rabbimov va Abduvali Soyibnazarov mavzu yuzasidan o‘z fikrlari bilan o‘rtoqlashishdi.Rossiya BRICS sammiti orqali G‘arb izolyatsiyasidan chiqdimi yoki birgina bu uchrashuv sabab bunday xulosa qilishga ertami?Tahlilchi Shuhrat Rasulning ta’kidlashicha ushbu sammitda 36 ta davlat ishtirok etdi, bulardan 22 ta davlat liderlari, prezidentlar va bosh vazirlar qatnashgan bo‘lib, ayniqsa Hindiston va Xitoy davlatlarining ishtiroki sammit nufuzini oshirgan.Siyosatshunos BRICSʼning asl maqsadi a’zo davlatlarning iqtisodiy manfaatlarini oshirish degan fikrni keltiradi, ammo 2014 yil Rossiya va Ukraina urushi boshlanganidan keyin tashkilot motivi geosiyosiy o‘lcham bilan almashtirilmoqda. Ya’ni, Rossiya BRICS tashkiloti orqali AQSh yoki G‘arbga qarshi siyosiy bir kuchni shakllantirishni maqsad qilgan, degan fikrni aytib o‘tadi.Shuningdek tahlilchi BRICSʼga a’zo Rossiya va Eron tashkilotga a’zo bo‘lmagan Venusuela davlatlaridan tashqari boshqa sammitga taklif qilingan katta-kichik davlatlarining AQSh yoki Kollektiv G‘arb bilan hech qanday qarama-qarshiligi yo‘qligini ta’kidlab, mezbon Rossiya BRICSʼdan geosiyosiy qurol sifatida foydalanishga harakat qilmoqda, deydi.Kamoliddin Rabbimov Rossiya siyosiy izolyatsiya to‘sig‘ini ma’lum bir ma’noda yorib o‘tyapti, degan fikrni keltirib o‘tadi:«Chunki o‘tgan yili BMT Jinoyat sudi Putinga nisbatan urush jinoyatlari uchun qidiruv e’lon qilgan edi. Qolaversa, Rossiyaga va Putinga nisbatan tarixdagi eng katta sanksiyalar joriy qilingan edi. Ammo BMT bosh kotibi Antoniu Guterrishning sammitga tashrifini Rossiya matbuoti yaxshigina propaganda qilmoqda. Bundan Ukraina g‘azabga kelayotgani aniq, chunki Guterrish Ukrainaga tashrifni rad etgan edi, shuningdek, Isroil ham BMTni o‘ziga dushman tashkilot sifatida tan olib, Guterrishni «persona non grata» deb ta’kidlamoqda. Bu yerda o‘ziga xos geosiyosiy maqsad ko‘zlangani aniq. Ammo G‘arb tahlilchilari ham Rossiya ma’lum izolyatsiya to‘sig‘ini yorib chiqmoqda, deya ta’kidlamoqda».Siyosatshunos Abduvali Soyibnazarov BRICS o‘z ustaviga ega tashkilot emasligiga urg‘u berib, u siyosiy yoki iqtisodiy muammolarni hal qilish uchun maslahat organi sifatida tan olinishini aytib o‘tdi. G‘arbga qarshi qandaydir siyosiy kuch shakllantirishiga hech qanday asos yo‘qligi, chunki a’zo tashkilotlar o‘z manfaatlari uchun bir nuqtada ekanliklarini ta’kidlaydi. Buni Hindiston bosh vaziri Narendra Modi yoki Xitoy bosh vaziri Li Sin Pinning Rossiyaga tashrifida Ukraina bilan murosaga kelish borasidagi fikrlari isbotlaydi. Ya’ni, davlatlar o‘z manfaatlari uchun BRICSʼga a’zo bo‘lishgan. Shuning uchun BRICSʼni G‘arbga qarshi qaratilgan kuch sifatida baholash noto‘g‘ri, deydi tahlilchi.Normuhammad Ali Abdurahmonov suhbatlashdi."
O‘zbekiston,18:15,O‘zbekistonning Shveytsariyadagi yangi tayinlangan elchisi ish boshladi,O‘zbekistonning Germaniyadagi elchisi Dilshod Axatov endi Shveytsariyada ham elchi vazifasini bajaradi.,"O‘zbekistonning favqulodda va muxtor elchisi Dilshod Axatov 25 oktyabr kuni Shveytsariya prezidenti Viola Amherdga ishonch yorliqlarini topshirdi.Tantanali marosimdan so‘ng bo‘lib o‘tgan uchrashuvda Viola Amherd so‘nggi yillarda mamlakatlar o‘rtasida yuqori darajadagi ikkitomonlama aloqalar sezilarli faollashganini ta’kidladi. U Shveytsariya hukumati O‘zbekistonda amalga oshirilayotgan islohotlarni to‘liq qo‘llab-quvvatlashini ma’lum qildi va O‘zbekiston rahbariyati va xalqiga muvaffaqiyat va farovonlik tiladi.Dilshod Axatov 2023 yil oktyabr oyida O‘zbekistonning Germaniyadagi elchisi sifatida ish boshlagan. Shu tariqa, O‘zbekistonning Germaniyadagi elchisi Shveytsariyada ham rasmiy vakil hisoblanadi. Uning qarorgohi Berlinda joylashgan. Tayinlovga qadar Axatov 2020-2023 yillarda O‘zbekistonning Hindistondagi elchixonasiga rahbarlik qilgan. Bungacha, 2010-2013 yillarda Germaniyadagi elchi, shuningdek, Shveytsariya, Chexiya, Shvetsiya va Ispaniyada o‘rindoshlik asosida elchi bo‘lib ishlagan."
Jahon,17:46,Apple salomatlik uchun foydali ilovani sinovdan o‘tkazdi,Ilova diabetga chalinish xavfi bo‘lgan kompaniya xodimlarida sinab ko‘rildi.,"So‘nggi yillarda Apple sog‘liqni nazorat qilish bilan bog‘liq yo‘nalishlarni faol ravishda rivojlantirib kelmoqda. Glyukoza darajasini noinvaziv usulda nazorat qilish texnologiyasini ishlab chiqish to‘g‘risidagi mish-mishlardan so‘ng, kompaniya diabetoldi holatidagi foydalanuvchilar uchun yangi ilovani sinovdan o‘tkazishni boshladi.Ma’lum qilinishicha, ilovani allaqachon Apple xodimlari sinab ko‘rgan, qon tahlilidan so‘ng ularda ikkinchi turdagi diabet xavfi aniqlangan. Ko‘ngillilar glyukozani o‘lchash uchun turli xil qurilmalar yordamida shakar darajasini qayd etdi, Apple ilovasi esa ularga shakar darajasidagi o‘zgarishlarni o‘z ratsionlari bilan solishtirishga yordam berdi.G‘oyaga ko‘ra, servis foydalanuvchilarga ovqatlanish odatlarining qondagi glyukoza darajasiga ta’sirini taqdim etishi kerak. Bu esa ovqatlanishdan so‘ng qand miqdorining keskin ko‘tarilishining oldini olishga yordam beradi. Masalan, foydalanuvchilar uglevodga boy taomlar qondagi glyukoza miqdorining ko‘tarilishiga olib kelishini, oqsillar va kletchatkalarni qo‘shish esa bu ta’sirni qanday pasaytirishini aniqlab olishi mumkin. Bunday yondashuv ovqatlanish rejimini o‘z vaqtida to‘g‘rilash va qandli diabet rivojlanishining oldini olish imkoniyatini beradi.Sinov ishlarining to‘xtatilishi va kutilayotgan istiqbollarIjobiy natijalarga qaramasdan, Apple boshqa sog‘liqni saqlash monitoringi funksiyalariga e’tiborini qaratishi uchun loyihani vaqtincha to‘xtatdi. Biroq bu kompaniyaning glyukoza nazoratini integratsiya qilish g‘oyasidan voz kechayotganini anglatmaydi. Ilova Apple yaratayotgan kattaroq tizimning bir qismiga aylanishi mumkin. Bu tizim salomatlikni yaxshilash va kasalliklarning oldini olish maqsadida ovqatlanish va glyukoza kabi salomatlik ko‘rsatkichlarini kuzatib borishni o‘z ichiga oladi.Hozirgi vaqtda Apple Health’da ovqatlanishni kuzatish funksiyasi yo‘q. Apple’ning sinovlar davomida to‘plagan ma’lumotlari platformani kelgusida rivojlantirish uchun asos bo‘lib xizmat qilishi mumkin. Shu bilan birga, kompaniya glyukoza monitoringi ilovalari bilan integratsiyasini faol ravishda kengaytirmoqda. Kelajakda Apple qondagi shakar darajasini kuzatish uchun to‘liq interfeys joriy qilsa, bu ilovaga ko‘proq moslashuvchanlik qo‘shadi va uni diabetoldi holatidagi foydalanuvchilar uchun zarur vositaga aylantiradi.Shuni ta’kidlash joizki, bu ilova Apple kompaniyasining glyukoza darajasini invaziv bo‘lmagan usulda o‘lchash bo‘yicha keng qamrovli ishlanmasi bilan to‘g‘ridan to‘g‘ri bog‘liq emas. Ma’lum bo‘lishicha, kompaniya terini teshmasdan qondagi shakar miqdorini aniqlay oladigan qurilma prototipini ishlab chiqmoqda. Hozircha Apple glyukozani teri orqali aniqlash uchun yorug‘likdan foydalanuvchi texnologiyani yaratish imkoniyatlarini o‘rganmoqda, biroq bunday qurilmani ishlab chiqarish uchun yana bir necha yil talab etiladi."
Sport,17:38,«MYu» Erik ten Hagni iste’foga chiqardi,«Manchester Yunayted» klubi jamoa ustozi Erik ten Hagni iste’foga chiqarganini rasman e’lon qildi.,"Klub rasmiy sayti xabariga ko‘ra, jamoani vaqtinchalik Ruud van Nistelroy boshqaradi. U bungacha Erik ten Hagning yordamchisi sifatida faoliyat yuritayotgan edi. Niderlandiyalik mutaxassis qoniqarsiz natijalar uchun lavozimidan ozod etilgan.«MYu» yakshanba kuni «Vest Hem»ga mag‘lubiyatga (1:2) uchrab, APL turnir jadvalida 14-o‘rinda bormoqda.Ma’lumot uchun, Ten Hag 2022 yilning aprel oyida «MYu» bosh murabbiyiga aylangandi. Uning qo‘l ostida jamoa 2022/23 yilgi mavsumda Angliya liga kubogini qo‘lga kiritgan bo‘lsa, 2023/24 yilgi mavsumda Angliya kubogi sohibiga aylangandi."
O‘zbekiston,17:00,Biznes va tadbirkorlik oliy maktabi Rossiya xalq xo‘jaligi va davlat boshqaruvi akademiyasi bilan hamkorligining yangi bosqichi,,"O‘zbekiston Respublikasi Vazirlar mahkamasi huzuridagi Biznes va tadbirkorlik oliy maktabi (Oliy maktab) direktorining birinchi o‘rinbosari Shaxrux Sharaxmetov Rossiya xalq xo‘jaligi va davlat xizmati akademiyasi (RANXiGS) rektori Aleksey Komissarov bilan uchrashuvi bo‘lib o‘tdi.Tomonlar sheriklik aloqalarini kengaytirish, akademik almashinuvni faollashtirish, shuningdek, qo‘shma ta’lim dasturlarini yanada rivojlantirish va diversifikatsiya qilishga qaratilgan kelgusidagi hamkorlikning asosiy masalalarini muhokama qildilar.Uchrashuvning muhim natijasi “Menejment magistri” va “Biznes boshqaruvi (MVA)” mutaxassisliklari bo‘yicha qo‘shma magistratura ta’limini yo‘lga qo‘yish bo‘yicha qo‘shimcha kelishuv bitimi imzolanishi bo‘lib, u nafaqat ikki muassasa o‘rtasidagi sheriklik doirasini kengaytiradi, shuningdek, aspirantura dasturlarini amalga oshirish va hamkorlikda ilmiy rahbarlik amaliyotini rivojlantirish uchun yangi imkoniyatlar ochadi.Dastur professional o‘sish, yetakchilik va strategik fikrlashni rivojlantirishdan manfaatdor tadbirkorlar, yuqori darajadagi menejerlar, iqtisodiyot va sanoat sohasidagi mutaxassislar uchun mo‘ljallangan.Ma’lumot uchun: RANXiGS Rossiyadagi eng yirik oliy o‘quv yurtlaridan biri bo‘lib, boshqaruv kadrlarini tayyorlashga ixtisoslashgan. Akademiya Rossiya bo‘ylab 47 ta filialni o‘z ichiga olib unda 60 dan ortiq mamlakat mutaxassislari faoliyat olib boradi.Dasturning asosiy afzalliklari:Tinglovchilar sirtqi ta’lim shaklida Oliy maktabda uch semestr hamda to‘rtinchi semestrni RANXiGS oliygohida Moskva shahri markazida joylashgan turar joy bilan ta’minlangan holda davom ettiradilar;Zamonaviy ta’lim usullaridan foydalangan holda yuqori sifatli o‘qitish tinglovchilarga ilg‘or bilim va amaliyotlarga ega bo‘lish imkonini beradi. Darslar yetakchi xorijiy va mahalliy professorlar tomonidan olib boriladi;Dastur xalqaro menejment standartlari va amaliyotini, shu jumladan, O‘zbekiston sharoitlariga moslashtirilgan yevromenejment modellarini o‘qitishni o‘z ichiga oladi. Bu tinglovchilarga raqamli transformatsiya va global raqobatga moslashish imkonini beradi;Ikki yillik o‘qish davomida tinglovchilar korporativ boshqaruv, biznesni strategik rivojlantirishning zamonaviy texnologiyalarini o‘zlashtiradilar, shuningdek, O‘zbekistondagi real keyslar va Rossiyadagi ilg‘or biznes amaliyotlari misolida amaliy ko‘nikmalarga ega bo‘ladilar.Bitiruvchilar, ushbu sirtqi ta’lim shaklidagi o‘quv dasturini muvaffaqiyatli tamomlagandan so‘ng, bir vaqtning o‘zida Oliy maktab hamda RANXiGS oliygohlarining magistrlik diplomlariga ega bo‘ladilar;Mazkur Magistratura dasturida o‘qish istagini bildirgan nomzodlar https://e-tinglovchi.gsbe.uz/ qabul platformasi orqali quyidagi hujjatlarini ilova qilgan holda murojaat qilishlari mumkin:- oliy ma’lumot to‘g‘risidagi hujjatning asl nusxasi (ilovasi bilan) va ushbu hujjatlarning notarial tasdiqlangan tarjimasi;- ID karta yoki pasport nusxasi (imtihon vaqtida asl nusxasi taqdim etiladi);- rus tilini bilish darajasini tasdiqlovchi sertifikat (agar mavjud bo‘lsa).Magistraturaga kirish uchun hujjatlar topshirish muddati:2024 yilning 8 noyabr soat 18:00 ga qadar;Qabul komissiyasining ishlash jadvali:dushanba – juma kunlari, soat 9:00 dan 18:00 gacha.Ma’lumot uchun telefonlar: +99871 239-03-02.Manzil: Toshkent shahri, Mirobod tumani, Mirobod ko‘chasi, 25-uy.Reklama"
Jahon,16:23,Turkmaniston Rossiyaga gaz yetkazib berishni to‘xtatdi,"2019 yilda tuzilgan shartnomaga muvofiq, «Turkmengaz» «Gazprom»ga yiliga 5,5 milliard kub metrgacha gaz yetkazib berib kelgan. Ushbu kelishuv muddati joriy yilning 30 iyun kuni tugagan. Tomonlar yoqilg‘ining yangi narxi bo‘yicha kelisha olmagani sabab yangi shartnoma tuzilmagan.","«Turkmangaz» «Gazprom» bilan gaz yetkazib berish bo‘yicha shartnomani uzaytirmadi. Tomonlar yoqilg‘ining yangi narxi bo‘yicha kelisha olmagan. Bu haqda «Turkmengaz» rahbari Maqsad Babayevga tayanib TASS xabar berdi.«Shartnoma shartlariga muvofiq, 30 iyun sanasigacha narxlarni qayta ko‘rib chiqish nazarda tutilgandi. Agar tomonlar narx bo‘yicha kelishuvga erishsa, shartnomani uzaytirish imkoni bor edi. Biz muzokaralar olib bordik, ammo tijorat masalasida umumiy kelishuvga erisha olmadik», deya ta’kidlagan Maqsad Babayev.«Turkmengaz» rahbarining qo‘shimcha qilishicha, ta’minotni boshlash, qayta tiklash yoki to‘xtatishning asosiy sharti shartnomaning tijorat qismidir.  Ma’lumot uchun, «Gazprom» 2019 yilda «Turkmengaz» bilan besh yil muddatga — 2024 yil 30 iyungacha tabiiy gaz sotib olish bo‘yicha shartnoma tuzgandi. Unga ko‘ra, Turkmanistondan «Gazprom»ga yiliga 5,5 milliard kub metr gaz yetkazib berilishi kerak bo‘lgan."
O‘zbekiston,16:18,Komil Allamjonov avtomobiliga o‘q uzishda gumonlanib yana uch kishi ushlandi,Bosh prokuratura matbuot xizmati Komil Allamjonovga uyushtirilgan qurolli hujum yuzasidan qo‘shimcha ma’lumot berdi. Idora buni «qotillikka suiqasd holati» deb baholagan.,"Bosh prokuratura matbuot xizmati Komil Allamjonovga uyushtirilgan qurolli hujum yuzasidan qo‘shimcha ma’lumot berdi. Ma’lum qilinishicha, jinoyatni sodir etishga aloqador bo‘lgan shaxslarning uch nafari ushlandi.«Bosh prokuratura tomonidan Qibraydagi qotillikka suiqasd holati bilan bog‘liq jinoyat ishi yuzasidan tergov harakatlari olib borilmoqda.O‘tkazilgan tergov va tezkor qidiruv tadbirlari davomida ushbu jinoyatni sodir etishga aloqador bo‘lgan shaxslarning yana uch nafari aniqlanib, gumonlanuvchi tariqasida ushlandi», deyiladi xabarda.Bosh prokuratura 26 oktyabr kuni soat 1:40 atrofida Toshkent viloyatining Qibray tumanidagi Ifor ko‘chasida ikki noma’lum shaxs Prezident administratsiyasi sobiq xodimi Komil Allamjonovning Range Rover rusumli yo‘ltanlamas avtomobiliga o‘qotar quroldan bir necha marta o‘q uzib, voqea joyidan qochib ketgani haqida xabar bergandi. Haydovchi va Allamjonov jabrlanmagan.Holat yuzasidan Jinoyat kodeksining 25, 97-moddasi (Qasddan odam o‘ldirishga suiqasd qilish) bilan jinoyat ishi qo‘zg‘atilgan.27 oktyabr kuni ushbu jinoyatni sodir etishda gumonlanuvchilarning biri ushlangani xabar qilindi."
Jahon,16:01,Qibrayda bepul tibbiy ko‘rik uchun o‘qituvchilardan pul olinayotgani aytilmoqda,,"Davlat tomonidan qoplanadigan yillik majburiy “medosmotr”ga pedagoglar o‘z hisobidan 140 ming so‘m atrofida to‘lov qilyapti. Poliklinika va SESdagilar esa tibbiy ko‘rik uchun budjetdan pul o‘tkazilmaganini aytmoqda. Maktab, Sog‘liqni saqlash hamda Moliya vazirliklaridan boshqarmalarga yuborilgan xatga ko‘ra, joriy yil ko‘rik xarajatlari uchun 71,4 mlrd so‘m ajratilgani qayd etilgan.“Qachongacha haqqimizni olishadi?” Toshkent viloyati Qibray tumani 9-maktabda ishlovchi bir guruh o‘qituvchilar majburiy tibbiy ko‘rik uchun pul olinayotganidan norozi bo‘lib Kun.uzʼga murojaat qildi. Pedagoglarga ko‘ra, ular har yili shu muammo bilan yuzlashadi, ammo holat o‘zgarmaydi.“O‘tgan yili ham majburiy tibbiy ko‘rikdan o‘tganmiz, lekin o‘shanda ham pul to‘laganmiz. Bu yil ham poliklinikaga bordik, xodimlari qo‘pol ohangda kartochkani to‘ldirib, pul to‘lashimizni aytishdi. Indamay to‘ldirib, analizga borsak, “pul to‘lamasang, qoningdan analiz olmayman”, dedi. Jahlimiz chiqib, bosh shifokoriga kirdik, o‘qituvchilar uchun bepul qilinganini aytdik. Shifokor bundan xabari borligini, lekin poliklinikaga pul o‘tkazilmaganini aytdi. “RAYONO”dan hal qilinglar, dedi. U yerdagilar ham hal qilyapmiz, o‘tkazamiz deyishdi, shu deganiga ha, 2 oy bo‘lib qoldi, hali masala hal bo‘lmadi. Bu yerdan esa SES xodimlari “medosmotr”dan o‘tishga majburlab, maktabimizga qanchadir jarima yozib ketyapti”, – deydi shaxsini ochiqlashni istamagan o‘qituvchi.“Bu yil ko‘rikni boshlagan kunimizning ertasigayoq butun respublika bo‘yicha pedagog xodimlar bepul tibbiy ko‘rikdan o‘tishi va buning uchun davlat tomonidan pul o‘tkazilgani bo‘yicha buyruq [ham] chiqarildi. Biz shu hujjatning ijrosini kutdik, o‘qituvchilar bepul ko‘rikdan o‘tish uchun 1 oy yurdik. Lekin SES ham, Qibray tumani ko‘p tarmoqli poliklinikasi ham bizdan pul so‘rashyapti, pul bermasak analiz olmasligini, xulosa yozmasligini aytyapti. O‘qituvchilar uchun ko‘rik bepulligini aytsak, “bizgacha pul yetib kelmagan, borib yuqori tashkilotlarga murojaat qilinglar” deyishyapti. Keyin 15 nafar o‘qituvchi birlashib Qibray tumani maktabgacha va maktab ta’limi bo‘limiga borib uchrashdik, “maktab bizga ro‘yxat qilib bersa, pulni o‘tkazamiz”, deyishdi. Bizning maktab ro‘yxat qilib berdi, lekin mana, 2 oyki natija yo‘q. Bankka borsak, “sizlarga pul o‘tkazilgan, sizlar indamasdan pul to‘laganinglar uchun “tepadagi”lar bilganini qilyapti”, deydi. Biz tushunmayapmiz, bu yerda moliya bo‘limi pulni yeganmi yoki ""RAYONO""?” – deydi yana bir pedagog.Qayd etilishicha, o‘qituvchilar har yili ko‘rik uchun poliklinika va SESga alohida to‘lov qiladi, jami summa 140 ming so‘m atrofida bo‘ladi.“Poliklinikaga to‘lov, adashmasam, 89 ming so‘m, SESniki esa 48 ming so‘m edi. Bir narsa-da, hech bir o‘qituvchi bu pulni berishdan bosh tortayotgani yo‘q, shuncha o‘tkazilgan summani kimdir mazza qilib olib ketadi-da, bu yerda o‘qituvchilar xor bo‘lib qolaveradi. Hozir maktabimizdagi pedagoglarning deyarli 70 foizi SESning jarima yozishidan qo‘rqib, o‘zining hisobidan tibbiy ko‘rikdan o‘tib bo‘lgan. Charchadik shu muammodan, o‘sha 89 ming so‘mni to‘lashdan qochmaymiz, lekin qachongacha? Qibray tumanidagi hamma o‘qituvchilarni hisoblasangiz, qancha summa bo‘lib ketyapti? Qachongacha indamay bizni haqqimizni olishadi?” – deydi maktab xodimi Kun.uz muxbiri bilan suhbatda.Moliya bo‘limi izohiTahririyat nima sabab bunday vaziyat yuzaga kelayotganini aniqlashtirish uchun Qibray tumani iqtisodiyot va moliya bo‘limi boshlig‘i Otabek Erbachchayev bilan bog‘landi. U o‘qituvchilar bu to‘lovdan ozod ekanini, tibbiyot birlashmasi hamda SES orqali tibbiy ko‘rikdan o‘tishda muammo yuzaga kelmasligi kerakligini ta’kidladi.“Hozir hayron qolyapman-da, [o‘qituvchilarning] tibbiy ko‘rigi bo‘yicha masalamiz yo‘q edi yoki kimdir tamagirlik qilyaptimi, nimadir qilayotgan bo‘lishi mumkin-da”, – dedi u.Erbachchayev vaziyatga oydinlik kiritib, qo‘shimcha ma’lumot berishini ma’lum qildi. Ammo keyingi qo‘ng‘iroqlarga javob bermadi. Hozircha ko‘rikka to‘lov qilib qo‘ygan o‘qituvchilarning puli qaytarilishi yoki qaytarilmasligi noma’lum.Tibbiy ko‘rik uchun budjetdan 71,4 mlrd so‘m ajratilgan2024 yil 26 avgustda Iqtisodiyot va moliya, Sog‘liqni saqlash hamda Maktabgacha va maktab ta’limi vazirlarining o‘rinbosarlari imzolagan xatiga ko‘ra, majburiy tibbiy ko‘rikdan o‘tish xarajatlari uchun joriy yilda davlat budjetidan 71,4 mlrd so‘m ajratilgan.Barcha quyi bo‘g‘in rahbarlariga majburiy tibbiy ko‘rikdan o‘tish chog‘ida pedagoglardan haq olmaslikni qat’iy ta’minlash topshirig‘i berilgan.Qolaversa, hujjatda “Pedagog maqomi to‘g‘risida”gi qonunning 6-moddasiga muvofiq davlat ta’lim muassasalarida ishlayotgan o‘qituvchilar davlat sog‘liqni saqlash muassasalarida majburiy tibbiy ko‘rikdan bepul o‘tish huquqiga egaligi qayd etiladi.Shuningdek, xodimning majburiy tibbiy ko‘rikdan o‘tishi bilan bog‘liq xarajatlar kompensatsiya qilinishi ish beruvchining hisobidan amalga oshirilishi Mehnat kodeksining 292-moddasi bilan ham mustahkamlangan. "
O‘zbekiston,15:42,O‘zbekistonda maktablarda kuzgi ta’til 4 noyabrdan boshlanadi,,"O‘zbekistonda maktab o‘quvchilari uchun chorakning so‘nggi kuni 2 noyabrga to‘g‘ri kelib, 4 noyabr kuzgi ta’tilning ilk kuni hisoblanadi. Bu haqda Maktabgacha va maktab ta’lim vazirligi xabar berdi.«Maktabgacha va maktab ta’lim vazirligi tizimidagi umumta’lim, ijod, ixtisoslashtirilgan maktablar o‘quvchilari uchun joriy o‘quv yilining kuzgi ta’tili 4 noyabrdan boshlanib, 10 noyabrgacha davom etadi», deyiladi xabarda.II chorak dars mashg‘ulotlari 2024 yil 11 noyabrdan boshlanadi.Vazirlar Mahkamasining 2017 yildagi 140-sonli qarori bilan tasdiqlangan nizomga muvofiq, o‘quvchilar uchun ta’til kunlari quyidagicha belgilangan: 1-sinf o‘quvchilari uchun esa fevral oyi davomida qo‘shimcha bir haftalik ta’til belgilanadi.Ma’lumot uchun: ta’tilning oxirgi kuni bayram (ishlanmaydigan) kunga to‘g‘ri kelib qolgan taqdirda, dars mashg‘ulotlari keyingi ish kunidan boshlab davom ettiriladi.Bayram (ishlanmaydigan) kunlariga to‘g‘ri kelib qolgan dars mashg‘ulotlarining mavzulari o‘quv dasturlarini ixchamlashtirgan holda keyingi dars mashg‘ulotlarida o‘tkaziladi."
O‘zbekiston,15:30,29 oktyabr kuni kechasi va ertalab tuman tushishi mumkin,"“O‘zgidromet” 29 oktyabr, seshanba kuni kuzatiladigan ob-havo to‘g‘risida ma’lumot berdi.","Toshkent shahri. Havo biroz bulutli bo‘ladi, yog‘ingarchilik kutilmaydi. Kechasi va ertalab tuman tushishi mumkin. Shamol sharqdan 3-8 m/s tezlikda esadi. Harorat kechasi +3...+5, kunduzi +12...+14 daraja bo‘ladi.Qoraqalpog‘iston Respublikasi, Xorazm viloyati. Havo biroz bulutli bo‘ladi, yog‘ingarchilik kutilmaydi, faqat Qoraqalpog‘iston Respublikasida ba’zi joylarda biroz yomg‘ir yog‘adi. Shamol g‘arbdan 7-12 m/s tezlikda esadi. Harorat kechasi +0...+5, ba’zi joylarda -2, kunduzi +10...+15 daraja bo‘ladi.Buxoro va Navoiy viloyati. Havo biroz bulutli bo‘ladi, yog‘ingarchilik kutilmaydi. Shamol sharqdan 7-12 m/s tezlikda esadi. Harorat kechasi +0...+5, ba’zi joylarda -2, kunduzi +10...+15 daraja bo‘ladi.Toshkent, Sirdaryo, Samarqand, Jizzax viloyatlari. Havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi +0...+5, kunduzi +10...+15 daraja bo‘ladi.Qashqadaryo va Surxondaryo viloyati. Havo biroz bulutli bo‘ladi, yog‘ingarchilik kutilmaydi. Shamol sharqdan 7-12 m/s tezlikda esadi. Harorat kechasi +1...+6, kunduzi +12...+17 daraja bo‘ladi.Andijon, Namangan va Farg‘ona viloyatlari. Havo biroz bulutli bo‘ladi, yog‘ingarchilik kutilmaydi. Ba’zi joylarga tuman tushishi mumkin. Shamol sharqdan 7-12 m/s tezlikda esadi. Harorat kechasi +0...+5, kunduzi +10...+15 daraja bo‘ladi.Respublikaning tog‘li hududlari. Havo biroz bulutli bo‘ladi, ba’zi joylarda yog‘ingarchilik (yomg‘ir, qor) bo‘ladi. Ba’zi joylarga tuman tushishi mumkin. G‘arbiy shamol yo‘nalishini o‘zgartirib, sharqdan 7-12 m/s tezlikda esadi. Harorat kechasi -0...-5, kunduzi +0...+5 daraja bo‘ladi."
Nuqtayi nazar,15:30,O‘zbekistondagi tug‘ilishlar soni kamaydi. Nega?,"Iqtisodchi Mirkomil Xolboyev O‘zbekistonda tug‘ilishlar soni kamayishini «mavsumiylikka» xos xususiyat deya baholadi. Uning tushuntirishicha, mazkur tendensiya ko‘proq tug‘ish yoshidagi insonlar sonining oldingi avlodga nisbatan kamayishi bilan bog‘liq.","Yil boshidan buyon qariyb 694 ming tug‘ilish qayd etilgan bo‘lib, o‘tgan yilning mos davriga nisbatan 3,2 foizga pasaygan (birinchi uch oyda bu farq 4,3 foiz edi).Yaqin tariximizda 2016 hamda 2017 yillarda ham tug‘ilish mos ravishda 1,3 foizga va 1,4 foizga pasaygan edi. Bundan tashqari, 2011 (-1 foiz), 2010 (-3,3 foiz), 2005 (-1,3 foiz) hamda 2003 (-4,6 foiz) yillarda ham tug‘ilishning pasayishi qayd etilgan.Mustaqillikdan yangi asrgacha bo‘lgan iqtisodiy qiyinchilik va tiklanish davrida esa tug‘ilishning pasayishi odatiy holga aylanib qolgandi. 1992-2000 yillarda faqatgina 1995 yilda tug‘ilish 3,2 foiz o‘sgan bo‘lsa, qolgan barcha yillarda tug‘ilishning chuqur pasayishi kuzatilgan.Xo‘sh, joriy yilda kuzatilayotgan pasayish yaqin tariximizdagi kuzatilgani kabi bir yillik pasayishmi yoki uzoq davom etuvchi demografik muammolarning boshlanishimi?Bu savolga aniq javob topish qiyin, lekin menimcha hozirgi pasayish chuqur muammolarni ifoda etmaydi. Hozirgi pasayishning asosiy sababi esa 1992-2001 yillardagi tug‘ilishning pasayishi hisoblanadi. O‘sha yillarda tug‘ilishlar soni qariyb 30 foizga pasaygan. Masalan, mustaqillikning ilk yillarida 700 mingdan ko‘proq bola tug‘ilgan bo‘lsa, yangi asrga kelib bu ko‘rsatkich 500 minggacha pasaygan.Hozirga kelib mustaqillikning ilk davrida tug‘ilgan insonlar farzand ko‘rish davridan o‘tmoqda va ayni chuqur pasayish davrida tug‘ilganlar mamlakatdagi tug‘ilishlar sonida asosiy rol o‘ynay boshlagan. Bu esa tabiiy ravishda tug‘ilishning kamayishiga olib kelayotgan bo‘lishi mumkin.Masalan, hozirgi tug‘ilish darajasi va 27 yil oldingi (erkaklar uchun o‘rtacha turmush ko‘rish yoshi) tug‘ilish darajasi o‘rtasidagi bog‘liqlik (korrelatsiya) 0,46 foiz atrofida. Bu hozirgi tug‘ilishlar soni 27 yil oldingi tug‘ilishlar soniga sezilarli darajada bog‘liqligini ko‘rsatadi.Bu tendensiyani so‘nggi yillarda nikohlar sonining pasayish tendensiyasidan ham ko‘rish mumkin. Xususan, nikohlar soni 2024 yilning 9 oyida 2,8 foizga, 2023 yilda 4,3 foizga hamda 2022 yilda 2,8 foizga pasaygan. Bu holat birinchidan, nikoh yoshining biroz ko‘tarilayotgani bilan izohlansa, ikkinchidan, mustaqillikdan yangi asrgacha bo‘lgan davrda tug‘ilishlar sonining doimiy pasayish tendensiyasi ta’siri ko‘rina boshlagani bilan izohlanishi mumkin.Shuningdek, aholi orasida nisbatan kamroq farzand ko‘rish haqidagi qarorlar ham hozirgi pasayishga ta’sir qilayotgan bo‘lishi mumkin. Lekin har bir onaga tug‘ish darajasi (fertility rate) so‘nggi yillarda o‘sish tendensiyasini namoyon qilmoqda. Xususan, bu ko‘rsatkich 2017 yilda 2,4 ni tashkil etgan bo‘lsa, 2022 yilga kelib 3,3 ga yetgan. Ya’ni odamlar ko‘proq farzand ko‘rishga qaror qilmoqda.Umuman olganda, joriy yilda tug‘ilish bilan kuzatilayotgan tendensiya ko‘proq tug‘ish yoshidagi insonlar sonining oldingi avlodga nisbatan kamligi bilan izohlansa kerak. Boshqacha aytganda, joriy yildagi pasayish chuqur demografik muammolar yuzaga kelayotganini ko‘rsatmaydi, balki «mavsumiylikka» xos xususiyatga ega xolos.Mirkomil Xolboyev, iqtisodchi"
Jahon,15:10,Anqara: Mintaqaviy tinchlik yo‘lidagi asosiy to‘siq Netanyahu va uning harbiy kabinetidir,Turkiya Tashqi ishlar vazirligi Isroil ma’muriyatining Anqara va BMTga hujumi kutilmagan holat emasligini aytdi.,"Isroil ma’muriyatining Turkiya va BMTga hujumi kutilmagan holat emas. Mintaqaviy tinchlik yo‘lidagi asosiy to‘siq Isroil bosh vaziri Benyamin Netanyahu va uning harbiy kabinetidir. Bu haqda Turkiya tashqi ishlar vazirligi X ijtimoiy tarmog‘ida ma’lum qildi.«Xalqaro huquq va me’yorlardan qat’i nazar, G‘azoda 40 mingdan ortiq tinch aholini o‘ldirgan, butun dunyo oldida genotsid sodir etgan, faqat qirg‘in keltirayotgan qonli Isroil hukumati. Davlat terrorizmi bizni mamlakatimiz va BMTga qarshi hujumlar bilan ajablantirmaydi», — deya ma’lum qildi TIV.Unda ta’kidlanishicha, bunday bayonotlar «Falastin, Livan va Suriyada davlat terrorizmini qo‘llayotgan Isroil»ning nochorligi hamda xalqaro yakkalanib qolganligining namoyishidir.«Mintaqaviy tinchlik yo‘lidagi asosiy to‘siq Netanyahu va uning harbiy kabinetidir», deyiladi hisobotda.«Biz Isroil tashqi ishlar vaziri Israel Katsning shaxsiy manfaatlarini ko‘zlab ilgari surgan asossiz ayblovlariga ahamiyat bermaymiz, chunki Netanyahu hukumati o‘zining siyosiy mavjudligini uzaytirishga urinib, urushni butun mintaqaga tarqatishga urinyapti», — deb ta’kidladi idora."
Sport,14:50,Bugun «Oltin to‘p» yangi egasiga topshiriladi. Kimlar asosiy da’vogar?,Bugun futbol olamida yilning eng nufuzli individual sovrini - «Oltin to‘p» o‘z egasiga topshiriladi. «France Football» va UYeFA bundan buyon hamkorlikda taqdim etishni rejalashtirgan ushbu unvonni bugun hech qachon unda g‘olib chiqmagan kimdir qo‘lga kiritadi va bu futbolda uzoq yillar davom etgan qo‘shhokimlikning batamom yakuni sifatida tarixga kiradi.,"Qariyb ikki dekada davomida Krishtianu Ronaldu yoki Lionel Messi «Oltin to‘p» uchun asosiy da’vogarlarning kengaytirilgan ro‘yxatiga kiritilib kelinardi. Bu galgi so‘nggi 30 nomzod orasida ular ko‘rinish bermadi va katta era shu bilan yakuniga yetdi.Ularning ro‘yxatda emasligi natijasida, bu yilgi eng yaxshi futbolchini aniqlash marosimi oldidan nomzodlar sifatida odatda o‘rganganimizdan ham ko‘proq nomlar jarang sochmoqda. Va ularning har birida futboldagi eng katta individual sovrinni yutish uchun o‘z sabablari bor.Vinisius Junior«Real»ning braziliyalik futbolchisi dastlabki mavsumlardagi og‘ir damlarni bardosh bilan bosib o‘tgani evaziga bugungi tarkibning asosiy yetakchisi va yulduzlaridan biriga aylandi. Karim Benzemaning jamoadan ketishi hujum markazini ojizlashtirishi va bu mavsum davomida «qirollik klubi»ga pand berishi ko‘p bora taxmin qilindi. Biroq Vini Anchelotti o‘ylab topgan yechimga muvaffaqiyatli moslashdi va sherigi Rodrigo bilan ajoyib tandemni yuzaga keltirdi. Ta’kidlash kerakki, bu ikki futbolchining muvaffaqiyatli bog‘lami madridliklarning o‘tgan mavsumdagi yutuqlariga asos bo‘lib xizmat qildi.Vini yakuniga yetgan mavsumda klubi safida 39ta uchrashuvda maydonga tushib, 24ta gol va 11ta assist amalga oshirdi. Mavsum davomida bir necha oylarni jarohat sabab o‘tkazib yuborgan hujumchi yakuniy pallada yuqori formada jamoa ixtiyorida bo‘ldi. Mavsumning hal qiluvchi o‘yinlarida esa Vinisius Juniorni to‘xtatib bo‘lmadi. Ispaniya Superkubogi finalidagi «klasiko»da het-trik qayd etdi. UYeFA Chempionlar Ligasi pley-offining har bir bosqichida jamoasining kamida bitta golida ishtirok etdi. Jumladan, «Bavariya»ga qarshi ilk uchrashuvdagi dubli va finalda urgan goli «qaymoqranglilar»ning 15-titulni qo‘lga kiritishida hal qiluvchi ahamiyat kasb etdi.Xo‘sh, bunday mavsum o‘tkazgan «monstr»ni «Oltin to‘p»ni yutishdan nima to‘xtata oladi? Milliy jamoadagi muvaffaqiyatsiz mavsum. Braziliya milliy jamoasini Neymarsiz Amerika Kubogiga boshlab tushishi va chempionlik uchun kurashda yetakchi sifatida jamoani tortib borishi kutilgan Vinisius, amalda, kutilmalarni oqlab bera olmadi. Mavsum davomidagi o‘rtoqlik uchrashuvlarida kuzatilgan golsiz seriya yetmaganidek, Kopa Amerikada 24 yoshli hujumchi jamoasi muvaffaqiyatsizligidagi bosh aybdorlardan biriga aylandi. Umuman, guruh bosqichida «pentakampeonlar» faqat bitta uchrashuvda g‘alabaga erishdi va o‘sha Paragvayga qarshi uchrashuvda Vini dubl qayd etdi. Qolgan ikki uchrashuvda golda ishtirok etmagani va jamoasi durang o‘ynaganini hazm qilish mumkindir, lekin 3ta o‘yinning 2tasida sariq kartochka olib, chorakfinal bahsida Urugvayga qarshi to‘qnash kelgan jamoasiga yordam bera olmagani uning manziliga braziliyalik muxlislarning noroziligini alangalatib yubordi. Darhaqiqat, ushbu bellashuvda urugvayliklar penaltilar seriyasidagi g‘alaba evaziga yarimfinal yo‘llanmasini qo‘lga kiritdilar.Jud Bellinghem«Real»da turlicha debyut amalga oshirgan futbolchilarni ko‘rganmiz, lekin eng yaxshi yulduzlarga ham doim bu klubda qiyin bo‘lardi. Jud Bellinghem esa yuqoridagilardan istisno qilinadigan, boshqacha darajadagi futbolchi ekanligini dastlabki mavsumidayoq ko‘rsatib bera oldi. Uni o‘tgan yozda jamoasiga olib kelgan paytda Karlo Anchelottining maxsus rejasi bo‘lgan ekan va bu ish berdi. Hujumdagi ikki do‘sti ortida turib, ularni dirijyordek boshqarib turgan angliyalik futbolchiga darvozaga yaqinroq holatda o‘ynash xush yoqdi va buni uning statistikalarida ham ko‘rishimiz mumkin. Klubi safida o‘tgan mavsumda o‘tkazgan 42ta uchrashuvida 23 marotaba raqib darvozasini ishg‘ol etgan bo‘lsa, 13 marta jamoadoshlari goliga hammuallif bo‘lgan.Yuqoridagi raqamlarning aksar qismi mavsum avvalida to‘plab olindi va kampaniyaning o‘rtalariga borib, Anchelotti Judning kreativlik chegaralarini biroz cheklashga qaror qildi. U maydon markazida ham sheriklariga yordam berishi kerak bo‘ldi va tabiiyki, bu uning tablolarda kamnamo bo‘lib qolishiga sabab bo‘ldi. O‘z navbatida, uzun-uzun qadamlari bilan rosmanasiga Zidanni eslatib yuboradigan va butun maydon bo‘ylab katta ko‘lamdagi ishlarni bajaradigan bu «mashina»ga faqat gol yoki assistlari bilan baho berish o‘ta ketgan adolatsizlik bo‘lardi.Vinidan farqli ravishda, Bellinghem milliy jamoasi safida ham anchayin muvaffaqiyatli mavsum o‘tkaza oldi. Ha, ular baribir Yevro finalida zafar qucha olmadilar, ammo 21 yoshli futbolchining Slovakiya darvozasiga so‘nggi soniyalarda chalqancha uslubda urgan goli bo‘lmaganda, Judning uzun oyoqlari o‘sha havodagi to‘pni ushlab qolmaganda, Garet Sautgeyt bir muncha farqli kayfiyatda «uch sherlar» postini tark etardi.U nimaning evaziga Vinidan ortda qolishi mumkin? Eng muhim o‘yinlarida jamoadosh do‘stidek yorqin porlay olmagani bilan. Ha, yuqorida aytib o‘tganimizdek, uning maydonda qiladigan ishlari ko‘p va hadeganda uning mehnatini teleekran orqali anglash mumkin, biroq tan olish lozimki, Vinisiusning eng muhim uchrashuvlarda ko‘rsatgan darajasiga Bellinghemning o‘yinini ham solishtira olmaymiz.RodriBundan avvalgi maqolalarimizning birida ta’kidlanganidek, «Manchester Siti» o‘tgan mavsum 5ta uchrashuvda mag‘lub bo‘ldi va ularning 4tasida Rodri o‘yin qaydnomasiga kiritilmagandi. Mana shu statistikaning o‘zi ham ispaniyalik yarimhimoyachining «shaharliklar»ning bir necha yillik muvaffaqiyatlarida qanday o‘rin tutganini ko‘rsatib beradi.«Manchester Siti» dunyoning eng qiyin ligasi deya ta’riflanadigan Premer-ligada Arteta tomonidan barqarorlashtirilgan «Arsenal» va Yurgen Kloppga xayrlashuv sovg‘asi qilib APL kubogini taqdim etish ishtiyoqidagi «Liverpul» bilan kurashda g‘olib chiqqan holda zafar quchdi. Bunday uzoq vaqt davomida o‘tkaziladigan va ko‘plab o‘yinlarni o‘z ichiga olgan liga tipidagi musobaqalar nafaqat klublarning, balki futbolchilarning ham barqarorlik darajalarini belgilab beradi. UYeFA Chempionlar Ligasida ham «Siti» bo‘lg‘usi g‘oliblarga penaltilar seriyasida mag‘lub bo‘ldi, xolos.Bundan tashqari, Rodri Yevropa chempionatining ham bosh qahramonlaridan biriga aylanib, ko‘pchilik asosiy favoritlar safiga qo‘shmagan, asosan, yoshlardan tarkib topgan Ispaniyani chempionlik sari yetaklashga muvaffaq bo‘ldi va haqli ravishda turnirning eng yaxshi futbolchisi, deya e’tirof etildi. Markazdagi ishlari ko‘lami o‘z yo‘liga, lekin uning nimchorakfinalda Gurjiston darvozasiga urgan hisobni tenglashtiruvchi golining ahamiyati favqulodda yuqori edi, nazarimda. Boisi, o‘ta murakkab pallada, jarima maydoni tashqarisidan bor mas’uliyatni bo‘yniga olib darvoza tomon zarba yo‘llab, tanaffusgacha hisobni tenglashtirishga erishgan sardor jamoadoshlarini 2-taymdagi muqarrar bosimdan qutqargandi.Klubi safida 50ta uchrashuvda 9ta gol, 14ta golli uzatma amalga oshirgan futbolchini «Oltin to‘p»ni yutishdan nima to‘xtatib qolishi mumkin? Tayanch yarimhimoyachisi ekanligi!Dani KarvaxalAyrim mutaxassislar, agar bugun oqshomda Dani Karvaxal «Oltin to‘p»ni yuta olmasa, ushbu sovrin uchun kurashdan himoyaviy futbolchilarni butunlay chiqarib yuborsa ham bo‘laverishini aytishmoqda. Va bilasizmi, ular haq. Dani o‘z pozitsiyasida bir futbolchi nima qila olishi mumkin bo‘lsa, barchasini amalga oshirdi.Klubdoshlaridan farqli ravishda u qit’aviy nufuzli musobaqada g‘alabaga erishdi, milliy jamoadagi sheriklaridan farqli jihati esa UYeFA Chempionlar Ligasida zafar quchdi. Yana qanday?! «Real» muxlislarini xavfli hujumlari bilan ancha cho‘chitib qo‘ygan «Borussiya Dortmund»ga qarshi bellashuvda shaxsan o‘zi hisobni ochgan tarzda. Uning burchak zarbasidan uzatilgan to‘pni darvozalariga joylab qo‘yganini ko‘rgach, dortmundliklarning hafsalalari pir bo‘lib ketdi va ushbu kayfiyat tez orada ikkinchi golning ham o‘tkazib yuborilishiga olib keldi.Vini va Bellinghemdan farqli ravishda Dani mavsumni deyarli jarohatlarsiz o‘tkazdi. Himoyadagi ishonchli harakatlariga qo‘shimcha ravishda hujumlarga ham faol qo‘shilib, Vini va Rodrigoning markazlashtirilishi ortidan bo‘shab qolgan qanotlarni to‘ldirishga muvaffaq bo‘ldi. Old chiziqdagi harakatlari evaziga mavsum davomida qanot himoyachisi uchun 41ta uchrashuvda 6ta gol va 5ta assist — ajoyib ko‘rsatkich.Yuqorida bugun oqshomda «Oltin to‘p»ni rostdan ham yutishi mumkin bo‘lgan nozmodlar va ularning mavsum davomida qilgan ishlari haqida so‘z yuritdik. 2023/2024 yilgi mavsumda Kilian Mbappe, Fil Foden, Erling Holand va Lamin Yamal kabi futbolchilar ham ajoyib o‘yin ko‘rsatishdi, biroq bugun ularning oliy sovringa ega chiqishi qiyin masala.Abdulbasit Valixonov"
Jahon,14:50,Isroil Bayrut janubiga 12 ta zarba berdi,Zarbalar Isroil armiyasi vakili tomonidan e’lon qilingan evakuatsiya bo‘yicha ogohlantirishlardan so‘ng amalga oshirilgan.,"Isroil armiyasi Livan poytaxti Bayrutning janubiy qismiga 12 marta havo hujumi uyushtirdi.Livanning NNA rasmiy agentligiga ko‘ra, zarbalar Amirkan va Hureyk aholi punktlariga berilgan.Hujumlar Isroil armiyasi matbuot kotibi Avixay Adraye X ijtimoiy tarmog‘idagi o‘z sahifasida e’lon qilgan evakuatsiya haqidagi ogohlantirishlardan keyin sodir bo‘ldi.Hujumlar ortidan Isroil armiyasi vakili Livan poytaxti janubidagi uchta binoni bo‘shatish haqida yangi ogohlantirish berdi.Oradan ko‘p o‘tmay, Isroil Burj al-Barajine va Hades aholi punktlariga yana uchta havo hujumi uyushtirdi.Mahalliy matbuotning xabar berishicha, Hurayk, Burj al-Barajine va Hadesga uyushtirilgan hujumlardan tashqari, Isroil poytaxtga jami 12 ta havo hujumi uyushtirgan holda, bir qancha boshqa hududlarga ham ogohlantirishsiz hujum qilgan."
Jahon,14:30,Isroilning Bayrut janubidagi havo hujumi oqibatida uch jurnalist halok bo‘ldi,Isroil harbiy-havo kuchlari ommaviy axborot vositalari xodimlari joylashgan mehmonxonaga zarba berdi.,"Livan poytaxti Bayrut janubida Isroil havo hujumida uch jurnalist halok bo‘ldi.Livanning NNA axborot agentligi xabariga ko‘ra, Isroil harbiy-havo kuchlari jurnalistlar istiqomat qiladigan Xasbiya aholi punktidagi mehmonxonaga hujum qilgan.Hujum natijasida 3 nafar jurnalist halok bo‘lgani qayd etilgan, biroq bu borada batafsil ma’lumot berilmagan."
Sport,14:28,"«Arsenal» jarohatlar girdobida, Italiya derbisida yangi yulduz porladi. Kun o‘yinlari","Yakshanba kuni Yevropa futbolida ro‘y bergan asosiy voqealar, o‘yinlardagi gollar va turnir jadvallaridagi vaziyat.","Angliya: Arteta jiddiy muammolar«Arsenal» — «Liverpul» 2:2
Gollar: Saka (9), Merino (43) — van Deyk (18), Saloh (81).
«Arsenal» – Rayya, Timber (Lyuis-Skelli, 76), Gabriel (Kivior, 54), Uayt, Parti, Martinelli (Nvaneri, 85), Merino, Rays, Saka (Jyezus, 85), Haverts, Trossar.
«Liverpul» – Kelleher, Roberson (Tsimikas, 63), van Deyk, Konate, Aleksander-Arnold, Mak Allister (Soboslai, 63), Gravenberh, Dias (Gakpo, 63), Jons (Endo, 90+1), Saloh, Nunes.
Ogohlantirishlar: Mak Allister (33), Rayya (66), Nunes (90+4).«Arsenal» markaziy himoyachilar juftligidagi o‘zgarish bilan o‘yinni boshladi — odatda o‘ng qanotda o‘ynaydigan Ben Uayt bu safar mudofaa markazida Gabriel bilan duet hosil qildi. Uilyam Saliba o‘tgan turda «Bornmut»ga qarshi kechgan o‘yinda qizil kartochka olgan va «Liverpul» bilan muhim o‘yinni o‘tkazib yuboradigan bo‘lgandi. O‘ng qanotda Uaytning o‘rnini tayanch yarimhimoyachisi Tomas Parti egalladi.Ammo Uayt yangi pozitsiyada ham o‘zini yaxshi tutdi. 9-daqiqada u maydonning ikkinchi qismidan turib Bukayo Sakani to‘p bilan ta’minladi, u esa to‘pni qabul qilib olgach, bir harakat bilan Endryu Robersonni yo‘lidan oldi va to‘pni kuch bilan yaqin «to‘qqizlik»ka aniq yo‘lladi. O‘tkazib yuborilgan goldan keyin «Liverpul» jonlandi, «kanonirlar» esa qarshi hujum uchun imkoniyat qidira boshladi. Mersisaydliklar Luis Dias faol harakatlangan chap qanotdan bosim uyushtirishdi va uning hujumlaridan biri burchak to‘pi bilan yakunlandi. Trentning yaqin ustun oldiga uzatmasidan keyin Dias Havers bilan to‘p uchun kurashda ustun keldi va uni markazroqqa uzatdi, u yerda Virjiyl van Deyk bosh bilan darvozani ishg‘ol etdi.Hisob tenglashishi mezbonlarning o‘yiniga ta’sir ko‘rsatmadi. Ular to‘pga ko‘proq vaqt davomida egalik qilishdi va darvoza tomon ko‘proq zarbalar yo‘llashdi. Natijada «Arsenal» yana hisobda oldinga chiqib oldi: Rays jarima zarbasidan to‘p uzatdi, Merino bosh bilan aniq zarba yo‘llab, jamoa safidagi ilk golini urdi. VAR uzoq vaqt davomida ofsayd bor-yo‘qligini aniqlash uchun mazkur epizodni tekshirdi, yakunda gol inobatga olindi.Ikkinchi bo‘lim esa mezbonlar uchun noxushlik bilan boshlandi. Nunes bilan to‘qnashuvda «Arsenal» markaziy himoyachisi Gabriel jarohat oldi. Braziliyalik gazonga quladi va tibbiyot xodimlari yordamidan keyin o‘yinni davom ettirdi. Ammo bir necha daqiqa o‘tib yana gazonga o‘tirib oldi va almashtirildi. Natijada «Arsenal» himoyasi markazida odatdagi Gabriel – Saliba juftligi o‘rniga Uayt va Kivyor o‘ynaydigan bo‘ldi.Majburiy almashtirishdan keyin «Liverpul» tashabbusni qo‘lga oldi, «Arsenal» himoyaga o‘tirishga qaror qildi. Arne Slot darhol uchtalik almashtirish qildi – maydonga Tsimikas, Soboslai va Gakpo chiqib keldi. Shusiz ham asosiy futbolchilari yo‘qligidan aziyat chekayotgan «Arsenal»da (Martin Edegor, Rikkardo Kalafiori, Kiran Tirni, Takehiro Tomiyasu) Gabriel ortidan chap qanot himoyachisi Yurriyen Timber ham safdan chiqdi. 76-daqiqada uning o‘rniga 18 yoshli Maylz Lyuis-Skelli tushirildi.Aynan majburan almashtirilgan futbolchilar o‘rniga tushgan Kivyor va Skelli 81-daqiqada Salohni qo‘riqlay olishmadi va hisob tenglashdi – 2:2.Mikel Arteta «Siti» bilan o‘yindagi kabi «Liverpul»ga qarshi o‘yinda ham g‘alabani saqlab qololmadi va qolgan daqiqalarni hujumda o‘tkazishga qaror qildi. 87-daqiqada mezbonlar xavfli vaziyatga ega bo‘lishdi. Havers dribling ishlatib, hujum qildi va to‘pni jarima maydoni tashqarisidan olis ustun tomon yetkazib berdi, u yerda zaxiradan maydonga tushgan Gabriel Jyezus hujumga qo‘shildi. Braziliyalik bir teginishda zarba yo‘lladi, ammo Kertis Jons bo‘sh burchakka ketayotgan to‘pni to‘sib qoldi.90-daqiqada esa «kanonirlar» gol ham urishdi. Havers to‘pni darvozabon ustidan oshirib tashladi, to‘p to‘sindan qaytdi va unga birinchi bo‘lib Jyezus yetib keldi. Ammo hujum vaqtida bosh hakam Entoni Teylor germaniyalik hujumchi Trentga qo‘pollik ishlatgan deb topib hushtagini chalgandi.Durang «Liverpul»ni birinchi o‘rindan pastga tushirdi — endi Slot jamoasi «Manchester Siti»dan bir ochkoga ortda qolmoqda. «Arsenal» esa qatorasiga ikkinchi turda ochko yo‘qotib, uchinchi o‘ringa tushdi: mersisaydliklar bilan farq to‘rt, «shaharliklar» bilan — besh ochko. Tarkibda jiddiy muammolarga uchragan londonliklarning keyingi raqiblari — «Nyukasl» va «Chelsi».«Vest Hem» — «Manchester Yunayted» 2:1
Gollar: Sammervill (74), Bouen (90+2, penalti) — Kazemiro (81). 
«Vest Hem» – Fabianski, Emerson, Kilmen, Mavropanos (Todibo, 46), Uan-Bissaka, Rodriges (Kressuell, 90+4), Alvares, Soler (Sammervill, 46), Lukas Paketa (Souchek, 46), Bouen, Antonio (Ingz, 71).
«Manchester Yunayted» – Onana, Mazraui (Lindelyof, 84), Martines, de Ligt, Dalot, Kazemiro, Eriksen (Zirkze, 79), Garnacho, Fernandesh, Reshford (Diallo, 59), Hoylund.
Ogohlantirishlar: Paketa (25), Mavropanos (30), de Ligt (59), Sammervill (74), Emerson (90+5), Kressuell (90+6).«MYu» Londondagi o‘yinni kuchli boshladi. «Qizil iblislar» safida 100-o‘yinida maydonga tushgan Garnacho ilk hujumda darvoza to‘sinini poyladi, keyin esa Hoylund va Brunu Fernandesh qulay imkoniyatlardan foydalana olmadi. Diogu Dalot esa yakkama-yakka vaziyatga chiqib borib, darvozabonni aldab o‘tdi, ammo shundan keyin bo‘sh darvozaga to‘g‘ri zarba berolmadi. Bu gol urishdan gol urolmaslik qiyinroq bo‘lgan vaziyat edi.Ikkinchi bo‘limda mehmonlarda bu qadar ko‘p golli vaziyatlar bo‘lmadi, Garnacho esa uzatma berishda xatoga yo‘l qo‘yib, to‘pni yo‘qotdi, Bouen to‘pni jarima maydoniga yetkazib berdi, u yerda Ingsning o‘xshamagan zarbasi olis ustun oldida to‘pga yetib borgan Sammervillga golli uzatmaga aylandi. Ko‘p o‘tmay Dalot, Zirkze va Kazemironing sa’y-harakatlari bilan hisob tenglashganida, «MYu» mag‘lubiyatdan qutulib qolgandek ko‘ringandi.Ammo 90-daqiqada VAR va monitorga taklif etilgan arbitr de Ligt jarima maydoni ichida fol qayd etgan deb topdi. «MYu» futbolchilari bir necha daqiqa davomida bahslashishdi, ammo hech narsa o‘zgarmadi, Onana zarba yo‘nalishini topgan bo‘lsa-da, Bouen tepgan to‘pga yeta olmadi. Qo‘shib berilgan 12 daqiqa davomida hisob boshqa o‘zgarmadi. O‘yin yakunlangani to‘g‘risidagi hushtakdan keyin ten Hag joriy mavsumning o‘zida uchinchi bor hakamlar qarori jamoaning turnir jadvalidagi o‘rniga ta’sir ko‘rsatgani to‘g‘risida gapirdi. Ammo 14-o‘ringa jamoa vaziyatlardan foydalanish bo‘yicha APLdagi eng yomon ko‘rsatkichni qayd etayotgani ham sabab bo‘lmoqda — xG (kutilgan gollar) bo‘yicha 14,6 ko‘rsatkichi qayd etilgani holda 8 gol urilgan.«Chelsi» — «Nyukasl» 2:1
Gollar: Jyekson (18), Palmer (47) — Isak (32). 
«Chelsi» – Sanches, Jyeyms, Koluill, Fofana, Gyusto (Kukurelya, 78), Laviya (Fernandes, 72), Kaysedo, Palmer, Netu, Madueke (Mudrik, 67), Jyekson (Nkunku, 78).
«Nyukasl» – Poup, Holl (Kelli, 89), Bern, Sher, Livramento, Gimaraes, Tonali (Longstaff, 68), Joelinton (Osula, 89), Barns (Uillok, 68), Almiron (Merfi, 68), Isak.
Ogohlantirishlar: Fofana (11), Sher (22), Laviya (54), Tonali (64), Madueke (66), Sanches (84), Netu (88), Longstaff (90), Mareska (90+4), Nkunku (90+4).«Chelsi»ning tezkor goli bekor qilindi, ammo bu mezbonlarni tushkunlikka tushirmadi. Ularning hisobga olingan keyingi golida — himoyadan chiqishda namuna ko‘rsatildi. Palmer to‘pni o‘z jamoasi jarima maydoni yaqinida raqib hududiga orqa turgan holda qabul qilib, o‘girildi va qaramasdan chap qanotga diagonal uzatma berdi, tezlik olgan Pedru Netu to‘pga yetib bordi va jarima maydoni ichida ochilgan Jyeksonni golli pas bilan ta’minladi. O‘tgan mavsum davomida tanqidga uchragan forvard APLdagi 44 o‘yinida 20 gol urishga ulgurdi. Bu bilan klub tarixida 20-goliga eng qisqa muddatda erishgan beshinchi futbolchiga aylandi.Ammo bo‘lim davomida londonliklar muammosida xatolik kuzatildi va «Chelsi» tarbiyalanuvchisi Holl qadrdon klubini ranjitib, to‘pni bo‘sh darvoza qarshisida yolg‘iz turgan Isakning oyog‘iga qo‘ndirib berdi. Ikkinchi bo‘limdagi ikkita hal qiluvchi vaziyat ham xuddi shu futbolchilar ishtirokida kechdi. Palmer o‘z golini urdi, Isak esa — darvozabonni aldab o‘tganidan keyin — optimal yechim topa olmasdan, himoyachilar to‘pni maydon tashqarisiga chiqarib yuborishiga yo‘l qo‘ydi. «Nyukasl»ning «Stemford Brij»dagi noxush seriyasi davom etadi — «qarg‘alar» bu stadiondagi so‘nggi 12 o‘yindan 11 tasida yutqazib, bir bor durang o‘ynagan.Ispaniya: «Atletiko»ning ilk mag‘lubiyati«Betis» — «Atletiko» 1:0
Gol: Ximenes (4, avtogol).
«Betis» – Ruy Silva, Perro, Lorente, Bartra, Ruibal (Sabali, 90+1), Altimira, Kardozo, Fornals, Ezzalzuli (Losada, 90+1), Chimi Avila (Diao, 77), Roke.
«Atletiko» – Oblak, Reynildu (Galan, 46), Ximenes, Vitsel, Molina, Lino (Simeone, 70), Gallaher (Syorlot, 46), Koke, De Paul (Lemar, 84), Alvares, Grizmann (Korrea, 70).
Ogohlantirishlar: Mandava (7), Koke (66), Perro (75), Ruibal (83).Shanba kuni klasikoda tor-mor etilgan «Real» mavsumdagi ilk mag‘lubiyatini qabul qilib olgandi, bir kun o‘tib esa turnir jadvalida bu grafadagi so‘nggi nol ham g‘oyib bo‘ldi. Lekin «Atletiko»ning mag‘lubiyati kutilmagan voqea, Ximenesning o‘yin taqdirini hal qilgan avtogolini — yoqimsiz tasodif deb bo‘lmaydi. Birinchidan, Manuel Pellegrini «Betis»ni ajoyib jamoaga aylantirgan. Ikkinchidan, mezbonlar birinchi bo‘lim davomida mezbonlar darvozasini qamal qilishdi. La liga o‘yinlarida 20 yildan ortiq vaqt davomida «matraschilar» ushbu raqibga qarshi ilk 45 daqiqalikda zarbalar berish borasida ortda qolmagandi. 3:14 — esa umuman Diyego Simeone uchun yarashmaydigan ko‘rsatkich.Italiya: Turin yoshlari va yulduzlarning o‘g‘illari«Inter» — «Yuventus» 4:4
Gollar: Zelinski (15 penalti, 37 penalti), Mxitaryan (35), Dumfris (53) — Vlahovich (20), Vea (26), Yildiz (71, 82).
«Inter» – Zommer, Bastoni, de Vrey, Pavar (Bissek, 63), Dimarko (Darmian, 77), Dumfris, Mxitaryan, Zelinski (Frattezi, 63), Barella, Martines, Tyuram (Torimiy, 87).
«Yuventus» – Di Gregorio, Kabal, Danilo (Gatti, 77), Kalulu, Kambiyazo, Lokatelli, Makkenni (Tyuram, 83), Vea (Yildiz, 62), Fajoli (Savona, 61), Konseysau, Vlahovich (Mbangula, 77).
Ogohlantirishlar: Danilo (52), Pavar (59), Dumfris (75).Turnir jadvali peshqadami «Napoli» 1:0 hisobidagi g‘alabalar rejimiga o‘tganida, uning tanqidchilari birinchi bo‘limning o‘zidayoq birgalikda besh gol urishdi. Jamoalar hisobda quvlashmachoq o‘ynab, Italiya derbisi uchun rekord o‘rnatishdi. Hoqon Chalxono‘g‘li yo‘qligida Zelinski penaltidan urgan gollardan birinchisiga «Yuventus» yetti daqiqa ichidagi ikki ajoyib hujum bilan javob qaytardi. Makkenni jarima maydoni ichiga yetkazib berilgan to‘pni qulay vaziyatda turgan Vlahovichga yetkazib berdi, Fransishku Konseysau qanotdan yorib kirishi bilan amalga oshirilgan hujum yakunida Vea darvozani ishg‘ol etdi.Ammo shundan keyin «Inter» turborejimni yoqdi. Mxitaryan Tyuram bilan devor uslubida o‘ynab, ichkariga kirib bordi va ustun yoniga aniq zarba yo‘llab, muvozanatni tikladi. Keyin shu kuni ilk bor boshlang‘ich tarkibda tushgan Zelinski yana bir 11 metrlik jarima zarbasini aniq ijro etdi, ikkinchi bo‘lim boshida Dyumfris hisobdagi farqni ikkitaga oshirdi.  Di Gregorio Dimarko va Barellaning xavfli zarbalarini qaytarib, hisob yanada yirik bo‘lib ketishining oldini oldi. Amalda darvozabon intrigani saqlab qoldi, zaxiradan o‘yinga qo‘shilgan Kenan Yildyz uzoqdan yo‘llagan zarbasi bilan uni jonlantirdi. Va uning o‘zi, yana Dyumfris qarshiligini yengib o‘tib, dublni rasmiylashtirdi va tabloda 4:4 hisobi paydo bo‘ldi.Turkiyalik yarimhimoyachi 19 yoshu 176 kunligida ushbu derbi tarixiga eng yosh dubl muallifi sifatida kirdi. Uni zaxirada qoldirganiga qaramay, Tiagu Motta «Inter»ga qarshi o‘yinlardagi eng yosh boshlang‘ich tarkibni tushirdi (o‘rtacha yosh 25 yoshu 212 kun). Yildiz va o‘yin oxirida o‘z akasi Markusga qarshi o‘ynash uchun maydonga chiqqan Kefren Tyuram ham ilk daqiqalardan maydonda bo‘lganida, bu raqam yanada kichikroq bo‘lishi mumkin edi. Ular chigalyozdi mashg‘ulotlari vaqtidayoq iliq ko‘rishishgan, o‘yin yakuni esa — ularning taniqli otasi Lilianga o‘ziga xos sovg‘a bo‘ldi. G‘alaba yo‘qligidan faqat boshqa yulduz otalar ranjishi mumkin, chunki Jorj Vea va Serjiu Konseysauning farzandlari «Keksa siniora»da o‘ynaydi.Germaniya: «Bavariya» yetakchilikni bermayapti«Bohum» — «Bavariya» 0:5
Gollar: Olise (16), Musiala (26), Keyn (57), Sane (65), Koman (71).
«Bohum» – Dreves, Medich, Ordets, Ermann (Dashner, 61), de Vit (Miyosi, 72), Vittek, Passlak (Gamboa, 46), Losilla, Sissoko, Mashovich, Broshinski (Hofmann, 72).
«Bavariya» – Noyyer, Devis, Kim Min Je, Upamekano, Laymer, Palinya (Goretska, 61), Kimmih, Olise (Sane, 61), Koman, Musiala (Myuller, 61), Keyn (Tel, 69).
Ogohlantirishlar: Passlak (12), Musiala (45+1).«Bavariya» Bohumdagi o‘yinning birinchi bo‘limi o‘rtalaridayoq ikki to‘p farqi bilan oldinga chiqib oldi va yakunda birinchi o‘ringa qaytdi. Olisening jarima zarbasidan keyin darvozabon to‘p yo‘nalishini tomosha qilishdan boshqa chora topa olmadi. Ikkinchi golni urgan Musiala esa «Barselona»ga qarshi o‘yinda boshlang‘ich tarkibda tushishi kerak bo‘lganini eslatdi. Ammo Vensan Kompani mantiqiy yo‘l tutgan va jarohatdan keyingi ilk o‘yinida yosh yulduzga katta yuklama berishni istamagandi. Yakshanba kuni Musiala o‘ziga xos bo‘lmagan tarzda gol urdi, u Kimmih jarima zarbasidan keyin uzatib bergan to‘pni boshi bilan darvoza to‘riga yo‘lladi.Shundan keyin ko‘pchilik 7:0 hisobini esga oldi — 2021 yildan buyon «Bavariya» va «Bohum» o‘rtasidagi o‘yinlarda uch bor shunday natija qayd etilgan. Ammo myunxenliklar yakshanba kuni u qadar qonga tashna emasligi ma’lum bo‘ldi va faqat beshta gol bilan kifoyalandi. Jamoa mavsum boshidan buyon sakkiz turda jami 29 gol urgan. Hozircha YeChLda Kompanining ishlari o‘xshamayapti, «Barselona»ga yirik hisobda mag‘lub bo‘lishdan oldin «Aston Villa»dan ham mag‘lubiyatga uchralgandi. Ammo  bundesligada ayni vaqtda uning boshqaruvidagi jamoa sakkiz tur yakunlariga ko‘ra butun turnir tarixidagi eng yaxshi sermahsullik namoyish etmoqda. Aynan shu ko‘rsatkich ochkolar teng kelgan holatda turnir jadvalida «Leypsig»dan yuqorida turishga imkon bermoqda.Fransiya: fransuz klasikosidagi kaltaklash«Marsel» — «PSJ» 0:3
Gollar: Nevesh (7), Balerdi (29, avtogol), Barkolya (40). 
«Marsel» – Rulli, Brassiye, Kondogbia, Balerdi, Murillo, Hyoyberg, Rabio, Harit, Luis Enrike (Lirola, 85), Grinvud (Rou, 46), Vai (Kone, 46).
«PSJ» – Donnarumma, Mendesh (Beraldo, 50), Pacho, Markinos, Hakimi, Joau Nevesh (Asensio, 78), Vitinya, Zair-Emeri (Fabian Ruis, 67), Li Kan In (Meyulyu, 78), Barkolya (Due, 67), Dembele.
Ogohlantirish: Hyoyberg (18).
Chetlatish: Harit (20).«Velodrom»da 50-marta o‘tkazilgan fransuz klasikosida «Marsel» ilojsiz holatga tushib qolib, hafsalani pir qildi, bu jamoa 1998 yildan buyon birinchi bo‘lim yakunlariga ko‘ra uch to‘p farqi bilan ortda qolmagandi. Bo‘lim oxirida provansalliklar yetakchisi Grinvudning xatosidan keyin Barkolya masxaromuz gol urib hisobni yiriklashtirdi, bu vaqtda translatsiya rejissyori mezbonlarning hafsalasi pir bo‘lgan muxlislari stadion hududini tark etishga tushganiga e’tibor qaratdi. «PSJ» esa shu kuni yuqori saviya namoyish etdi, buni birinchi gol urilgan hujumda Zair-Emeri to‘pni raqib boshi ustidan qanday o‘tkazganida ham ko‘rish mumkin edi. Qolaversa, Roberto de Dzerbi jamoasida muhim ijrochilar uyaltirdi. Xususan, Harit Fransiya chempionatidagi yubiley 100-o‘yinida Markinosning ko‘kragiga oyoq bilan zarba berib, 20-daqiqadayoq jamoadoshlarini bir kishi kam qoldirdi. «Marsel» futbolchilari so‘nggi olti o‘yinda to‘rt bor qizil kartochka olishgan! Keyin esa mezbonlar sardori Balerdi o‘z darvozasiga ahmoqona gol urdi.Parijdagilar nafaqat g‘alabani, balki navbatdagi qator rekord natijalarni ham nishonlashdi. Masalan, Dembele qatorasiga uchinchi o‘yinda golli uzatma bermoqda, bunaqasi oxirgi bor 10 yil muqaddam Ibrahimovich bilan bo‘lgandi. Barkolya mavsum startidagi samaradorlik bo‘yicha (9 turda 8 gol) fransuz futbolchilar orasida faqat Jinyak va Benzemadan ortda qolmoqda. Marselga o‘tgan «PSJ» tarbiyalanuvchisi Rabio faoliyatida ilk bor klasikoda yutqazdi. Luis Enrike jamoasi «Monako»ning mavsumdagi ilk mag‘lubiyatidan foydalanib, turnir jadvalida yakkapeshqadamga aylandi.Kun statistikasi"
Jahon,14:20,Xitoyda uchar avtomobillar zavodini qurish boshlandi,Zavodning ishlab chiqarish quvvati yiliga 10 ming donagacha bo‘ladi.,"Xitoy janubidagi Guanjou shahrida uchar avtomobillarni ommaviy ishlab chiqarish bo‘yicha dunyodagi birinchi korxona qurilishi boshlandi, deb xabar bermoqda “Sinhua” axborot agentligi Xpeng Aeroht kompaniyasiga tayanib.Birinchi bosqichda zavodda “Quruqlikdagi aviatashuvchi” avtomobili uchun modullar ishlab chiqariladi. Bu model sentabr oyida o‘zining ilk parvozini amalga oshirgandi. Xabarga ko‘ra, mazkur avtomobilning dastlabki savdolari 2024 yil oxirida boshlanadi.Loyihaning ishlab chiqarish quvvati yiliga 10 ming donagacha bo‘lishi rejalashtirilmoqda.Uchar avtomobillarni ishlab chiqarish bilan faqat Xitoy shug‘ullanmayapti. 2024 yil mart oyida Hindistonning ePlan kompaniyasi uchar taksi prototipini sinovdan o‘tkazish rejalari haqida xabar bergandi. Kompaniya asoschisi Satya Chakravartining so‘zlariga ko‘ra, prototip shahar sharoitida foydalanish mumkin bo‘lgan ixcham uchish apparati hisoblanadi.Shuningdek, Amerikaning ixcham samolyotlar ishlab chiqaruvchi Joby Aviation kompaniyasi 2025 yil oxirigacha Nyu-York va Los Anjyelesda “havo taksisi”ni ishga tushirishni rejalashtiryapti.Dastlabki ma’lumotlarga ko‘ra, sayohat narxi Uber Black tarifi darajasida bo‘ladi – taxminan 100−200 dollar. Keyinchalik bu Uber XL tarifi narxlariga tushishi mumkin – 50-100 dollar."
Jahon,14:10,Finlandiya YeIni Rossiyani tiyib turishga ko‘proq sarmoya kiritishga chaqirdi,"G‘arb bilan gibrid urushda Rossiya Federatsiyasining asosiy nishonlari Germaniya va Fransiya bo‘lib, ularning aholisi dezinformatsiyalar yordamida Ukrainaga yordam befoyda ekanligiga ishontirmoqda, deydi Finlandiya tashqi ishlar vaziri Elina Valtonen.","Finlandiya tashqi ishlar vaziri Elina Valtonen Yevropa davlatlarini mudofaaga ko‘proq sarmoya kiritishga va Rossiyadan kelayotgan tahdidni tiyib turish choralariga chaqirdi. «Men Putindan hamma narsani kutishga tayyorman», dedi Finlandiya tashqi ishlar vazirligi rahbari 27 oktyabr, yakshanba kuni Funke nashrlar guruhiga bergan intervyusida.Kelajakda Yevropa Ittifoqi davlatlari mudofaa uchun yalpi ichki mahsulot ikki foizini tashkil etish bo‘yicha NATO maqsadidan ko‘ra ko‘proq mablag‘ sarflashi kerak, deydi Valtonen. Vazirning so‘zlariga ko‘ra, ayni damda Rossiya Federatsiyasining G‘arb bilan gibrid urushi doirasidagi asosiy nishonlari Germaniya va Fransiya hisoblanadi. Valtonenning aniqlik kiritishicha, Kreml asosiy urg‘uni mahalliy aholi orasida Ukrainani qo‘llab-quvvatlash darajasini pasaytirish uchun dezinformatsiyani tarqatishga qaratgan. «Hech kim Ukrainadan ko‘ra ko‘proq tinchlikni xohlamaydi, ammo agar kimdir qurol-yarog‘ yetkazib berishni to‘xtatish orqali urushni to‘xtatish mumkin deb hisoblasa, men faqat bir narsani aytishim mumkin: bu urushning tugashiga olib kelmaydi, bu Ukrainaning oxiriga olib keladi», — dedi Finlyandiya Tashqi ishlar vazirligi rahbari Kiyevni qo‘llab-quvvatlash muhimligini ta’kidlab.Shu nuqtayi nazardan, Valtonen Germaniyaning Rossiya hududiga chuqur hujumlar uchun Ukrainani uzoq masofaga uchuvchi qurollar bilan ta’minlamaslik qaroriga izoh berishdan o‘zini tiydi, biroq xalqaro huquq o‘zini himoya qilishning bir qismi sifatida o‘z chegaralaridan tashqarida harbiy nishonlarga zarba berishni taqiqlamasligini eslatdi. Finlandiya Ukraina Qurolli kuchlari (UQK)ga 2024 yil may oyida Helsinkidan olingan qurollarni Rossiya Federatsiyasi hududidagi nishonlarga qarshi ishlatishga ruxsat bergan edi.Finlandiya RF bilan chegaradagi ikkita nazorat punktini yopdi24 oktyabr kuni idora saytida e’lon qilingan rasmiy bayonotga ko‘ra, Finlandiya chegara xizmati Rossiya bilan chegaradagi «Parikkala» va «Inari» vaqtinchalik chegara o‘tish joylarini to‘liq yopib qo‘ydi.Birinchi o‘tish joyi orqali harakat 2022 yilda Rossiya yog‘ochlarini eksport qilish cheklovlari tufayli, ikkinchisi orqali esa 2021 yilda to‘xtatildi. Idora bayonotida aytilishicha, rasmiylar nazorat-o‘tkazish punktini to‘liq yopish uchun barcha choralarni ko‘radi, jumladan, chegara o‘tish joyini ko‘rsatuvchi belgilarni demontaj qiladi."
O‘zbekiston,14:00,Haftaning ikkinchi yarmida havo harorati ko‘tariladi,O‘zbekiston bo‘yicha 28 oktyabr - 1 noyabr kunlariga ob-havo prognozi berildi.,"Bugun O‘zbekiston hududi sovuq va nam havo massalari ta’siri ostida bo‘ladi. ""O‘zgidromet"" xabariga ko‘ra, kunning birinchi yarmida Toshkent, Samarqand, Jizzax, Sirdaryo viloyatlari va Farg‘ona vodiysi viloyatlarida ba’zi joylarda yomg‘ir yog‘adi, respublikaning qolgan hududlarida yomg‘ir yog‘ishi ehtimoli kam. Havo harorati kunduzi +8...+13 darajadan ko‘tarilmaydi, bu o‘rtacha ko‘p yillik qiymatlardan 8-10 darajaga pastdir.Ertaga O‘zbekiston bo‘yicha yog‘ingarchilik kutilmaydi, faqat Qoraqalpog‘iston Respublikasi bo‘yicha ba’zi joylarda biroz yomg‘ir yog‘ishi mumkin. Havo harorati kechasi +0...+5 darajagacha, ba’zi joylarda -2 darajagacha pasayadi, kunduzi +10...+15 darajagacha biroz ko‘tariladi.Chorshanba kuni faqat Qoraqalpog‘iston Respublikasida, shuningdek kechasi va ertalab Toshkent viloyatida biroz yomg‘ir yog‘ishi ehtimoli bor. Sovuq havo massasi mamlakat hududidan chekina boshlaydi, harorat kechasi +2...+7  darajagacha, kunduzi +12...+17 darajagacha ko‘tariladi.Payshanba va juma kunlari O‘zbekiston bo‘yicha quruq va iliq ob-havo bo‘lishi prognoz qilinmoqda. Havo harorati kechalari +2...+7 daraja atrofida bo‘ladi, kunduz kunlari +15...+20 darajagacha ko‘tariladi.28-30 oktyabrda respublika bo‘yicha ba’zi joylarda tuman tushishi kuzatiladi. 28-30 oktyabrda respublikaning tog‘oldi va tog‘li hududlarida vaqti-vaqti bilan yog‘ingarchilik (yomg‘ir, qor) bo‘ladi.Poytaxtda bugun kunning birinchi yarmida vaqti-vaqti bilan yomg‘ir yog‘adi. Shamol g‘arbdan 5-10 m/s tezlikda esadi. Havo harorati kunduzi +10...+12 darajadan ko‘tarilmaydi.Ertaga yog‘ingarchilik kutilmaydi, kechasi va ertalab tuman tushishi mumkin, kunduzi yog‘ingarchilik kutilmaydi. Shamol sharqdan 3-8 m/s tezlikda esadi. Harorat kechasi +3...+5, kunduzi +12...+14 daraja bo‘ladi.30 oktyabrda kechasi va ertalab biroz yomg‘ir yog‘adi, kunduzi yog‘ingarchilik kutilmaydi. Shamol sharqdan 3-8 m/s tezlikda esadi. Harorat kechasi +4...+6, kunduzi +13...+15 daraja bo‘ladi.31 oktyabrda yog‘ingarchilik kutilmaydi. Shamol sharqdan 3-8 m/s tezlikda esadi. Harorat kechasi +4...+6, kunduzi +16...+18 daraja bo‘ladi."
Jahon,13:50,Isroilda yuk mashinasi avtobus bekatidagi kishilarga borib urildi,"O‘nlab qurbonlar bilan sodir bo‘lgan fojia Tel-Aviv shimolidagi avtobus bekatida yuz berdi. Bir guruh odamlarga borib urilgan yuk mashinasi haydovchisi «zararsiz holga keltirildi», deb xabar berdi Isroil politsiyasi.","Isroilda 27 oktyabr, yakshanba kuni yuk mashinasi armiya harbiy bazasi yaqinidagi avtobus bekatida bir guruh odamlarni bosib ketdi. Qutqaruv xizmatlari Tel-Aviv shimolidagi Ramat-Hasharonda sodir bo‘lgan fojiada kamida 24 kishi jabrlanganini xabar qildi. Olti kishi jiddiy jarohat oldi, yana kamida 16 kishi kasalxonaga yotqizildi.Politsiya voqea yuzasidan tergov olib bormoqda. Boshqalar qatorida terakt versiyasi ham ishlab chiqilmoqda. Yuk mashinasi to‘xtash joyida turgan va yo‘lovchilarni endigina tushirib yuborgan avtobusga borib urilgan. Politsiya xabariga ko‘ra, yuk mashinasi haydovchisi «zararsiz holga keltirilgan».Isroil o‘tmishda yengil va yuk mashinalari ishtirokida ko‘plab terrorchilik hujumlariga uchragan. 27 oktyabr kuni Isroilda Falastinning Hamas harakati jangchilarining keng ko‘lamli hujumi bir yilligi munosabati bilan tadbirlar bo‘lib o‘tdi.Yaqin Sharqdagi keskinlashuv2023 yil 7 oktyabr kuni ertalab Hamasning harbiy qanoti - «Izzaddin al-Qassam brigadalari» Isroilga qarshi «Al-Aqso to‘foni» operatsiyasi boshlanganini e’lon qildi. G‘azo sektoridan Isroil tomon minglab raketalar otildi, qurolli guruhlar Isroil aholi punktlariga kirdi.Hamasning bildirishicha, operatsiya bosib olingan Sharqiy Quddusdagi Al-Aqso masjidiga bostirib kirish va isroillik muhojirlarning falastinliklarga nisbatan zo‘ravonligi kuchayib borayotganiga javoban amalga oshirilgan. Bunga javoban Isroil armiyasi G‘azo sektorida Hamasga qarshi o‘nlab qiruvchi samolyotlardan foydalangan holda «Temir qilichlar» operatsiyasi boshlanganini e’lon qildi.Isroil-Falastin mojarosi avj olgandan beri 43 mingga yaqin falastinlik halok bo‘ldi. Isroilda qurbonlar soni 1400 dan oshadi. G‘azoning 2,3 million aholisi Isroilning havodan ommaviy bombardimon qilishi va eksklavning to‘liq blokadasi tufayli oziq-ovqat, suv va dori-darmonlar tanqisligidan aziyat chekmoqda."
Jahon,13:49,"Eronga yetkazilgan talafot, G‘azodagi urush oqibatlari va Gurjistondagi parlament saylovlari - kun dayjesti",,"O‘tgan kun davomida jahonda ro‘y bergan eng asosiy voqealar va yangiliklar sharhi bilan kundalik xabarnomamizda tanishtiramiz.G‘azodagi vaziyatG‘azo sektori shimolida Isroil aviazarbalari natijasida kamida 20 kishi qurbon bo‘ldi. Isroil harbiy havo kuchlari qamal qilingan eksklavning shimolidagi Jabadiya qochqinlar lageriga hujum uyushtirgan.Falastinning WAFA axborot agentligi ma’lumotlariga ko‘ra, qochqinlar boshpana sifatida foydalanayotgan Faxura maktabi yaqinida joylashgan turarjoy binolariga raketa hujumi uyutirilgan.Halok bo‘lganlarning aksariyati ayollar va yosh bolalar ekani ma’lum qilinmoqda. Guvohlarning so‘zlariga ko‘ra, yopirilma zarbalar tufayli fuqarolik mudofaasi otryadlari va tibbiy tez yordam brigadalari voqea joyiga yetib borishga qiynalmoqda.Shuningdek, Isroil G‘azodagi ko‘chirilgan insonlar joylashgan BMTning falastinlik qochqinlarga yordam berish va ishlarni tashkillashtirish bo‘yicha Yaqin Sharq agentligi — UNRWA maktabiga uchinchi marta hujum qilgan.G‘azo shahrining g‘arbiy qismidagi Ash-Shati qochqinlar lagerida joylashgan UNRWA maktabiga yana zarba berilgan.Hujum natijasida kamida 8 kishi halok bo‘lgan, ko‘plab insonlar yaralangani ma’lum qilinmoqda.WAFA axborot agentligining ma’lum qilishicha, «Esma» maktabi binosida majburan ko‘chirilgan shaxslar yashab kelgan va bu yerda ham qurbonlar asosan ayollar va bolalardan iborat.Urush oqibatlariAgar Isroil G‘azodagi urushni bugunoq tugatsa ham, uning oqibatlari o‘nlab yillar davomida falastinliklarni hayotdan olib ketaveradi.G‘azodagi binolarning uchdan bir qismi Isroil bombardimonlari tufayli butunlay vayron bo‘lgan. BMT baholashlariga ko‘ra, eksklavni vayronlardan to‘liq tozalash uchun kamida 14 yil talab qilinadi, biroq urush bugunoq tugagan taqdirda ham Isroil bombalari yetkazgan talafot falastinliklarga hali ko‘p azob beradi.Bino portlagan chog‘da havoga zararli bo‘lakchalarga ega katta miqdorda chang zarralari uchadi. Ular nafas yo‘llarini zararlaydi, shuningdek, tuproq va grunt suvlariga singadi va o‘z ta’sirini portlash ro‘y bergan joydan kengroq hududga tarqatadi.BMTning atrof-muhit bo‘yicha dasturi baholashlariga ko‘ra, urush natijasida hosil bo‘lgan 2,3 mln tonna chiqindi bu zarralar bilan zaharlangan bo‘lishi mumkin.Masalan, asbestning havoga uchishi va inson organizmiga ta’siri salomatlik uchun bir qator xatarlarni keltirib chiqaradi. Kasalliklar esa 10-50 yil ichida yuzaga chiqadi. Bu esa Isroil bosqini natijasida G‘azo aholisi uzoq yillar davomida saraton va boshqa kasalliklar xavfi ostida qolishini anglatadi.Shuningdek, vayronalar ostida qolib ketgani gumon qilinayotgan 10 ming inson qoldiqlari, yorilmagan o‘q-dorilar, oqova suvlar zararli kimyoviy moddalar uchun ochiq muhitni yaratadi va falastinliklar o‘rtasida kasalliklar tarqalishiga xizmat qiladi.Isroilning Eronga zarbasiGarchi Eron Isroilning 26 oktyabr kungi zarbasi unchalik talafot yetkazmaganini aytayotgan bo‘lsa-da, aniqlashtirilayotgan ma’lumotlarga ko‘ra, Eronda ballistik raketalar ishlab chiqarish to‘xtatilgan.Axios portaliga ko‘ra, Isroil zarbasi Eron ballistik raketa ishlab chiqarish dasturining muhim tarkibiy qismini ishdan chiqargan.Manbalarning so‘zlariga ko‘ra, Isroil zarbalari Eronning uzoq masofaga ucha oluvchi raketalar ishlab chiqarishida asqatadigan 12 ta «planetar qorishtiruvchilar»ni yo‘q qilgan.Yo‘q qilingan obektlar «juda murakkab uskunalar» bo‘lib, ularni Eron mustaqil o‘zi yasay olmaydi. Eron ularni Xitoydan sotib olgan. Obektlarni tiklash kamida bir yilni talab qiladi.Isroil zarbalari Eronning ikkita maxfiy harbiy bazasiga ham talafot yetkazgan.Planet Labs PBC tomonidan e’lon qilingan sun’iy yo‘ldosh suratlari ziyon ko‘rgan obektlardan ayrimlari Tehron yaqinidagi Parchin harbiy bazasida joylashganini ko‘rsatmoqda.Atom energiyasi xalqaro agentligi ma’lumotlariga ko‘ra, bu bazada Eron o‘tgan davrda yadroviy qurol uchun foydalansa bo‘ladigan portlovchi moddalar sinovini o‘tkazgan bo‘lishi mumkin.Shuningdek, yerosti tunnellari va raketa ishlab chiqaruvchi obektlar bo‘lgan qo‘shni Hojir harbiy bazasiga ham zarbalar berilgani aytilmoqda.Eron oliy rahnamosi oyatulloh Ali Xominaiy Isroilning zarbasi kuchsiz bo‘lmagani, lekin kuchli ham bo‘lmaganini ta’kidlagan.«Ikki kun muqaddam sionistik rejim tomonidan sodir etilgan yovuzlik ko‘paytirib ham, kamaytirib ham tasvirlanmasligi kerak», — deb yozgan u X ijtimoiy tarmog‘ida va Isroilning hujumini «noto‘g‘ri mo‘ljal» deb atagan.Xominaiyga ko‘ra Tehron Isroilning bu hujumiga javoban o‘zining kuchini ko‘rsatish variantlarini o‘ylab ko‘radi.Oyatulloh Xominaiyning o‘zi Isroilning Eronga hujumini unchalik jiddiy bo‘lmagan, lekin diqqatga sazovor, deb atagan.Eron prezidenti Mas’ud Pizishkiyon Eronning bu hujumga nisbatan javobi puxta o‘ylab ko‘rilgan va taroziga solingan bo‘lishini ta’kidlagan.Gurjistondagi parlament saylovlariGurjistonda o‘tgan parlament saylovlarida hukmron «Gurjiston orzusi» partiyasi g‘alaba qozondi. U 54,23 foiz ovoz to‘plagan va parlamentdagi o‘rinlarning yarmidan ko‘pini egallaydi. Muxolifatdagi partiyalar saylovni boykot qilib, parlamentga kirmasliklarini e’lon qildi.Markaziy saylov komissiyasi yakuniy hisobotiga ko‘ra, partiyalar quyidagicha ovoz jamg‘argan:Qolgan partiyalar parlamentga kirishga izn beruvchi 5 foizlik to‘siqdan o‘ta olmagan.Mamlakat tashqarisida istiqomat qiluvchi gurjilar hukmron partiyaga bor-yo‘g‘i 17,7 foiz ovoz bergan. Muxolifatdagi partiyalarga berilgan jami ovozlar soni 70 foizdan oshgan.Gurjistondagi muxolifat Markaziy saylov komissiyasi ma’lumotlarini tan olmayapti, ommaviy ovoz soxtalashtirish ro‘y berganini ta’kidlab, butun mamlakat bo‘ylab ommaviy norozilik namoyishlari o‘tkazishni rejalashtirmoqda.Gurjiston prezidenti Salome Zurabishvili dushanba kuni mamlakat parlamenti binosi oldida norozilik namoyishi o‘tkazishga chaqirdi. Miting mahalliy vaqt bilan soat 19:00 da Tbilisidagi Rustaveli shohko‘chasida boshlanadi.«Men bu saylovlarni tan olmayman. Bu saylov tan olinishi ham mumkin emas. Bu Rossiyaning Gurjistonni ishg‘ol qilgani, Gurjistonning Rossiyaga bo‘ysundirilganini anglatadi. Men mamlakatimizga buning uchun qaytmaganman. Bizning ajdodlarimiz buning uchun yashamagan, biz buni qabul qila olmaymiz. Hech kim Gurjistondan Yevropa kelajagini tortib olishga haqli emas», — degan Zurabishvili.«Gurjiston orzusi» partiyasidan saylangan Gurjistonning 2013-2018 yillardagi to‘rtinchi prezidenti Georgiy Margvelashvili ham parlament saylovlari natijalarini tan olmasligini bildirdi.«Men yolg‘on va soxtakorlik bilan asos solingan parlamentni aslo tan ololmayman», — dedi u.Gurjiston bosh vaziri Irakliy Kobaxidze esa saylovdagi g‘alabadan so‘ng va muxolifat e’tirozlariga qaramasdan hukumat baribir tasdiqlanishini ta’kidladi.Uning so‘zlariga ko‘ra, hukumat yig‘ilishi odatdagi rejimda o‘taveradi.Kobaxidzening qo‘shimcha qilishicha, yangi chaqiriqdagi parlamentning birinchi majlisi ishiga xalaqit berish uchun muxolifatdagi partiyalarda resurslar yo‘q va ularning e’tirozlari xalqning oldida o‘zlarini umidsiz oqlashdan boshqa narsa emas.«O‘tgan yillar ichida muxolifat biror marta saylov natijalarini tan olib, mag‘lubiyatini mardlarcha qabul qila olmagan. Ular to‘qqizinchi marta yutqazishyapti», — degan Kobaxidze.Migrantlarga narx oshirgan MoskvaMoskvada 2025 yildan boshlab chet eldan kelgan ishchilar uchun patent miqdori 8,9 ming rublni tashkil etadi. Bu amalda belgilangan narxlardan 1,5 ming rublga qimmatroq, degan Rossiya poytaxti meri Sergey Sobyanin.«Migrantlar soliqlar nuqtayi nazaridan fuqarolarimiz bilan taqqoslanadigan miqdorda pul to‘lashi — muhim masala. Migrantlar yuqori malakali insonlar emas. Bugun oylik to‘lanadigan patent 7,5 ming rubl bo‘lib, uni daromad solig‘i avansi deb hisoblash mumkin. 1 yanvardan boshlab u 8,9 ming rubl bo‘ladi», — degan Sergey Sobyanin.Sobyaninga ko‘ra, bu chora-tadbirlar ish beruvchilarning migrantlar va Rossiya fuqarolari uchun xarajatlarini tenglashtirish imkonini beradi.«Mexanizm ancha oldin ishlab chiqilgan, u migrant ish beruvchiga fuqarolarimizdan ko‘ra arzonroq tushmasligiga qaratilgan masalani tartibga soladi», — degan mer.Sobyaninning qayd etishicha, Moskvada mehnat patentlarini berish bo‘yicha sezilarli o‘sish kuzatilmayapti, hozirda bu qariyb 450 mingtani tashkil etmoqda."
Jahon,13:30,Netanyahu: Isroilning Eronga zarbasidagi barcha maqsadlarga erishildi,Isroil bosh vaziri Eronga qarshi havo hujumini aniq va kuchli deb atadi. Eron Isroil hujumiga «o‘ylangan javob» berish bilan tahdid qildi.,"Isroil bosh vaziri Binyamin Netanyahuning aytishicha, Eronga qarshi havo hujumi aniq, kuchli va muvaffaqiyatli bo‘lgan. «Biz Eron hujumiga javob beramiz, deb va’da qildik va shanba kuni zarba berdik. Eronga hujum aniq va kuchli edi, barcha maqsadlarga erishildi», dedi u 27 oktyabr, yakshanba kuni Quddusda.Isroil havo hujumlari Eronning 1 oktyabr kuni amalga oshirgan hujumiga javoban amalga oshirilgan, o‘shanda Isroilga ikki yuzga yaqin raketa uchirilgan. Ularning aksariyati Isroil havo hujumidan mudofaa kuchlari tomonidan tutib olindi.«Eron yuzlab ballistik raketalar bilan Isroilga hujum qildi va hujum muvaffaqiyatsizlikka uchradi. Biz va’damizda turdik. Harbiy samolyotlar Eronga hujum qilib, bu mamlakatdagi mudofaa inshootlari va raketa ishlab chiqarishiga zarba berdi», — dedi Netanyahu.Isroil Eronning asosiy energiya obektlari atrofidagi HHMni yo‘q qildiIsroil Erondagi muhim energiya obektlari atrofidagi havo hujumidan mudofaa tizimlarini ataylab nishonga oldi va ularga to‘g‘ridan to‘g‘ri zarba berishdan tiyildi. Bu haqda 26 oktyabr kuni The New York Times nomi oshkor etilmagan Eron va Isroil rasmiylariga tayanib xabar berdi.Eronning uch rasmiysi va Isroil Mudofaa vazirligining uch yuqori martabali mulozimiga ko‘ra, Isroil mudofaa kuchlari nishonlari Xuziston viloyatidagi Bandar Imom Xomayniy neft-kimyo majmuasi, Bandar Imom Xomayniy porti, Abadan neftni qayta ishlash zavodi, Ilam viloyatidagi gaz koni va boshqa havo hujumidan mudofaa obektlaridan iborat bo‘lgan. Erondagi NYT manbalarining ta’kidlashicha, Isroilning havo hujumidan mudofaa tizimlarini yo‘q qilgani Tehronda «chuqur xavotir uyg‘otdi», chunki hozirda muhim energetika obektlari kelajakda yuzaga kelishi mumkin bo‘lgan hujumlar oldida juda zaif."
Jahon,13:17,Olimlar bola tug‘ilmasidan oldin undagi nuqsonli genlarni tuzatish usulini o‘rgandi,Amerikalik olimlar ishlab chiqqan ushbu metod yordamida homiladagi jiddiy kasalliklarning rivojlanishini to‘xtatishi mumkin.,"AQShdagi Berkli universiteti olimlari homila rivojlanishining dastlabki bosqichlarida nuqsonli genlarni tuzatadigan texnologiyani ishlab chiqdi. Laboratoriya sichqonlarida o‘tkazilgan testlar ushbu yangilik kelajakda genetik mutatsiyalar bilan bog‘liq kasalliklarning oldini olish uchun real terapiya bo‘lishi mumkinligini ko‘rsatdi.“Mazkur texnologiya neyron rivojlanish kasalliklarini davolashda juda katta ahamiyatga ega. Biz miyaning rivojlanishidagi muhim bosqichlarda genetik anomaliyalarni tuzatish imkoniyatiga egamiz”, — deya izoh berdi biotibbiyot muhandisligi va jarrohlik fanlari professori Ayjun Vang.Tajribalar davomida olimlar kerakli oqsilni ishlab chiqarish uchun ko‘rsatma vazifasini bajaruvchi matritsa RNKsini o‘z ichiga olgan lipid nanozarralarini homila miyasiga yubordi. Bunday yondashuv hujayrada oqsillarni tuzatish jarayonini ishga tushirishga imkon beradi, bu esa bir qator kasalliklarni davolashda nihoyatda muhim ahamiyatga ega.Metod qanday ishlaydi?Yangi usul mRNKni lipid nanozarrachalari yordamida hujayralarga yetkazib berishga asoslanadi. Nanozarrachalar miya hujayralariga kirganda, hujayra ichidagi kislotali muhit ta’sirida parchalanib, mRNKni tsitoplazmaga chiqaradi. U yerda oqsil hosil bo‘lishi jarayoni boshlanadi. Keyinchalik bu oqsillar nuqsonli genlarni tuzatadi, bu esa Engelman va Rett sindromi kabi kasalliklarni davolash uchun yangi imkoniyatlarni ochadi.Bunday usul bilan genetik materialni samarali yetkazish hamda nuqsonlarni toksik reaksiyalarsiz tuzatish mumkin. Asosiysi, nanozarrachalar tez parchalanadi, bu esa yallig‘lanish reaksiyalari ehtimolini kamaytiradi va jarayonni miya hujayralari uchun xavfsizroq qiladi.NatijalarSichqonlar ustida o‘tkazilgan tajribalar davomida olimlar mRNKli nanozarrachalarni homila miyasiga yuborib, sezilarli natijalarga erishdi: miya hujayralarining taxminan 30 foizi muvaffaqiyatli tarzda o‘zgartirildi. Natijalar barqaror bo‘ldi — homila rivojlanishi jarayonida tuzatilgan hujayralar butun miya bo‘ylab tarqaldi. Homila o‘sgan sari, bu hujayralar faol ravishda bo‘linib va ko‘chib, markaziy asab tizimining to‘liq shakllanishiga hissa qo‘shdi. Sichqon bolalari tug‘ilganda ularning gippokampida 60 foizdan ortiq, bosh miya po‘stlog‘ida esa 40 foiz neyronlari tuzatilgan edi — bu katta yutuq.Ona qornida genetik nuqsonlarni tuzatish genetik mutatsiyalar tufayli kelib chiqqan kasalliklarni davolashga yangicha yondashuv bo‘ldi. Agar texnologiya insonlarda foydalanish uchun muvaffaqiyatli moslashtirilsa, u bolalarda og‘ir neyrorevolyutsion buzilishlarning oldini oladi va ularni tug‘ilishdan oldin simptomlardan xalos qiladi. Bunday usulni prenatal skrining bosqichida aniqlanishi mumkin bo‘lgan boshqa genetik kasalliklar uchun ham qo‘llash mumkin."
Jahon,13:10,GFR kansleri - Hindistonga qurollar eksportini oshirish tarafdori,Germaniya Hindistonning Rossiya ta’minotiga qaramligini kamaytirish uchun qurollar xarid qilish muqobil imkoniyatlarini yaratmoqchi.,"Germaniya kansleri Olaf Shols huquq himoyachilarining ushbu mamlakatdagi inson huquqlari holati hamda Hindistonning yadroviy davlatlar Pokiston va Xitoy bilan ziddiyatlari haqidagi tanqidlariga qaramay, Germaniyadan Hindistonga qurol yetkazib berish hajmini oshirish niyatida, deb yozadi dpa agentligi 27 oktyabr, yakshanba kuni.Bir kun avval Germaniya hukumati rahbari Hindistonga uch kunlik tashrifini yakunladi. Uning natijalariga ko‘ra, Shols «Hindiston bilan qurol-yarog‘ sohasida hamkorlik kelajakda yanada muhimroq rol o‘ynashini ta’kidladi». U mamlakatga nemis qurollarini yetkazib berishni kengaytirish niyatini «pragmatik siyosat» va yadroviy davlatning «suvereniteti va mustaqilligini» mustahkamlash istagi bilan izohladi.26 oktyabr kuni Shols Germaniya harbiy-dengiz kuchlarining Frankfurt am Main ta’minot kemasida xizmat qiluvchi dengizchilar bilan uchrashdi, u hozirda Hindiston-Tinch okeani mintaqasida, Baden-Württemberg fregati bilan birga bo‘lib turibdi.GFR kansleri Turkiyaga qurol yetkazishni davom ettirish tarafdori ekanini aytdiGermaniya kansleri Olaf Shols va Turkiya prezidenti Rajab Toyyib Erdo‘g‘an Turkiyaga Yevropa qurollarini yetkazib berishni davom ettirish tarafdori. Bu haqda ular 19 oktyabr kuni Istanbulda bo‘lib o‘tgan qo‘shma matbuot anjumanida ma’lum qilishdi.«Turkiya NATO a’zosi va shuning uchun biz aniq yetkazib berishga olib keladigan qarorlar qabul qilishda davom etamiz», deya dpa agentligi Sholsning so‘zlarini keltirgan. Erdo‘g‘an, shuningdek, Anqaraning Yevropa qurollarini xarid qilishdan manfaatdor ekanligini ma’lum qildi. «Biz nihoyat mudofaa mahsulotlarini xarid qilishda duch kelgan muammolarni ortda qoldirib, hamkorlikni kengaytirmoqchimiz», dedi Turkiya rahbari.Xususan, gap Turkiya qabul qilishni kutayotgan Yevropada ishlab chiqarilgan Eurofighter qiruvchi samolyotlariga tegishli. Ta’kidlanganidek, Germaniya ham samolyotlar ishlab chiqarish bilan shug‘ullanadi, shuning uchun ularni yetkazib berish uchun uning rahbariyati roziligi talab qilinadi. Shols Buyuk Britaniyaning Anqara bilan bu borada muzokaralar olib borayotganini bildirdi. Ayni paytda Yevropa davlatlaridan tashqari, Eurofighter Qatar, Quvayt, Saudiya Arabistoni va Ummon armiyalarida foydalanilmoqda.2019 yilda turk qo‘shinlari Suriya shimoliga hujum boshlaganida Germaniyadan Turkiyaga qurol yetkazib berish sezilarli darajada kamaydi. Mamlakatdagi inson huquqlari bilan bog‘liq vaziyat tufayli u yerga qurol eksport qilish maqbulligi haqidagi bahslar ham davom etmoqda. Biroq, Der Spiegel jurnali xabar qilganidek, 2024 yil sentabr oyida Turkiyaga kamida 236 million yevrolik nemis qurollari, jumladan, zenitli raketalar va torpedalar eksporti ma’qullangan."
Jahon,12:50,Bolgariya parlamentiga saylovlarda FBeT - DKI bloki yetakchilik qilyapti,"Ekzitpollar natijalariga ko‘ra, FBeT va Demokratik kuchlar ittifoqi partiyalari koalitsiyasi birinchi o‘rinni egalladi. Bolgariyaning yangi parlamentiga jami yetti partiya kirmoqda.","Bolgariyada bo‘lib o‘tgan navbatdan tashqari parlament saylovlarida «Fuqarolar Bolgariyaning Yevropa taraqqiyoti uchun» partiyasi va Demokratik kuchlar ittifoqi (FBeT – DKI)ning g‘arbparast o‘ng markazchi koalitsiyasi yana yetakchilik qilmoqda. 27 oktyabr, yakshanba kuni kechqurun saylov uchastkalari yopilganidan keyin e’lon qilingan ekzitpollar ma’lumotlari shundan dalolat beradi.Natijalari BTV telekanalida taqdim etilgan saylovchilar orasida o‘tkazilgan so‘rovlarga ko‘ra, sobiq bosh vazir Boyko Borisov partiyalari blokiga saylovchilarning 26,4 foizdan 26,6 foizigacha ovoz bergan. Ikkinchi o‘rinni g‘arbparast liberal-konservativ «O‘zgarishlarni davom ettiramiz» partiyalari alyansi va «Demokratik Bolgariya» koalitsiyasi (O‘DE — DB) egallab, 14,9 foiz ovoz to‘pladi. Uchinchi o‘rinda rossiyaparast va millatchi yevroskeptik kayfiyatdagi «Uyg‘onish» partiyasi joylashgan bo‘lib, uni 12,9 foizdan 13,3 foizgacha saylovchilar qo‘llab-quvvatlagan.Jami yettita siyosiy uyushma yangi Milliy majlisga qo‘shilmoqda. Yana ikkita birlashma saylovlardagi to‘siqni yengish uchun kurashmoqda."
Iqtisodiyot,12:30,O‘zbekistonda chiqarilayotgan trikotaj mahsulotlarining Hindistonga eksporti oshiriladi,O‘zbekiston elchisi Hindiston tashqi ishlar va to‘qimachilik sanoati davlat vaziri bilan uchrashdi.,"O‘zbekiston elchisi Sardor Rustamboyev Hindiston tashqi ishlar va to‘qimachilik davlat vaziri Pabitra Margerita bilan uchrashdi.Hindistonda o‘tkaziladigan yirik xalqaro tadbirlardan biri - Bharat Tex ko‘rgazma-yarmarkasiga tayyorgarlik masalalariga bag‘ishlab tashkil etilgan tadbir doirasidagi muloqot chog‘ida so‘nggi yillarda mamlakat to‘qimachilik va yengil sanoat sohasida amalga oshirilayotgan islohotlar, ishlab chiqarish jarayoniga zamonaviy texnologiyalarni joriy qilish, xalqaro bozorda raqobatbardosh bo‘lgan, xaridorgir va yuqori qiymatli mahsulotlarni tayyorlash bo‘yicha qilinayotgan sa’y-harakatlar haqida so‘zlab berildi.To‘qimachilik sohasidagi hamkorlik aloqalarini yanada faollashtirish, jumladan, O‘zbekistonda ishlab chiqarilayotgan trikotaj mahsulotlari va boshqa tovarlarni Hindiston bozoriga eksport hajmini oshirish istiqbollariga alohida e’tibor qaratildi.Shuningdek, 2025 yil fevral oyida tashkil etiladigan Bharat Tex ko‘rgazma-yarmarkasida O‘zbekiston delegatsiyasining faol ishtirokini ta’minlash, mamlakat to‘qimachilik va yengil sanoati salohiyatiga bag‘ishlangan taqdimot marosimi o‘tkazish, ikki mamlakat tadbirkorlari o‘rtasida muzokaralar uyushtirish va boshqa amaliy masalalar muhokama qilindi."
Jahon,12:10,Turkiya HHK Iroq shimolidagi 34 ta obektni yo‘q qildi,"Turkiya harbiy-havo kuchlari Hakurk, Gara, Qandil va Sinjar hududlarida ko‘p sonli jangchilarni yo‘q qilishga muvaffaq bo‘ldi.","Turkiya Mudofaa vazirligi 24 oktyabr kuni mahalliy vaqt bilan soat 23:30 da Iroq shimolidagi KIP va boshqa guruhlar nishonlariga havodan zarbalar berilganini ma’lum qildi. Operatsiyadan maqsad jangchilarni zararsizlantirish, tinch aholi va xavfsizlik kuchlariga qarshi teraktlarning oldini olish edi, deya ta’kidlaydi idora.Bayonotda aytilishicha, operatsiya natijasida g‘orlar, boshpanalar, omborlar va jangchilar tomonidan foydalanilgan boshqa obektlardan iborat 34 ta nishon yo‘q qilingan.Qayd etilishicha, operatsiya davomida asosan mahalliy qurollardan foydalanilgan. Turkiya harbiy-havo kuchlari Hakurk, Gara, Qandil va Sinjar hududlarida ko‘p sonli jangchilarni yo‘q qilishga ham muvaffaq bo‘ldi.«Turk qurolli kuchlari, avvalgidek, terrorga barham berilmaguncha, qat’iyat va fidoyilik bilan unga qarshi kurashni davom ettiradi. Ushbu operatsiya davomida tinch aholiga, do‘stona kuchlarga, tarixiy-madaniy boyliklarga, atrof-muhitga zarar yetkazmaslik uchun barcha choralar ko‘rildi», — deyiladi xabarda."
Jahon,11:50,Siluanov: RF muzlatilgan aktivlardan foydalanish bo‘yicha G‘arbga javob qaytarishga tayyor,"Agar G‘arb davlatlari Rossiya Federatsiyasining muzlatilgan oltin-valuta zaxiralaridan tushgan daromaddan foydalana boshlasa, biz ham xuddi shunday qilamiz - Rossiya moliya vaziri.","Rossiya moliya vaziri Anton Siluanov Yevropa davlatlarida muzlatilgan Rossiya aktivlaridan olingan daromadlardan foydalanish borasida G‘arbga bir xil javob qaytarilishiga va’da berdi.«Agar G‘arb davlatlari Rossiya Federatsiyasining muzlatilgan oltin-valuta zaxiralaridan tushgan daromaddan foydalana boshlasa, biz ham xuddi shunday qilamiz. Biz do‘st bo‘lmagan kompaniyalar va tashkilotlarning pullarini muzlatib qo‘ydik. Shuningdek, biz bu pulni o‘z hisobimizda saqlaymiz va ushbu aktivlardan, ushbu resurslardan foydalanishdan olingan daromadlarni xuddi shunday tarzda ishlatamiz. Ularni iqtisodiyot ehtiyojlariga, Rossiya Federatsiyasi sub’yektlarining ehtiyojlariga yo‘naltiramiz», — dedi Siluanov «Rossiya-24» telekanaliga bergan izohida.«Aytishim mumkinki, bunday qarorlar allaqachon amalga oshirilmoqda», — deya qo‘shimcha qildi u.Avvalroq AQSh moliya vaziri Janet Yyellen Ukraina Moliya vazirligi rahbari Sergey Marchenko bilan kelishuv imzolash marosimida G7 Ukrainaga joriy yil oxirigacha 50 milliard dollar kredit ajratish majburiyatini olganini aytgan edi. AQSh esa bu davlatga 20 milliard dollar ajratmoqchi. Uning so‘zlariga ko‘ra, qarzlarni muzlatib qo‘yilgan Rossiya aktivlari hisobidan to‘lash rejalashtirilgan."
Jahon,11:10,Yaponiya hukmron partiyasi parlamentdagi ko‘pchilikni yo‘qotdi,"Yaponiya hukumatida hokimiyatning qayta taqsimlanishi fonidagi noaniqlik iyena va fond bozorini zaiflashtirishi mumkin, deb yozadi Reuters.","Yaponiyada bo‘lib o‘tgan navbatdan tashqari parlament saylovlarida bosh vazir Shigeru Ishiba boshchiligidagi ""Komeyto"" partiyasi va Liberal-demokratik partiyaning (LDP) hukmron koalitsiyasi ko‘pchilik o‘rinni qo‘ldan boy berdi. Bu haqda 27 oktyabr, yakshanba kuni NHK telekanali xabar berdi.NHK telekanali ma’lumotlariga ko‘ra, ko‘pchilik ovozlar sanab chiqilgach, LDP va ""Komeyto"" parlamentdagi avvalgi 279 o‘rin o‘rniga bor-yo‘g‘i 209 o‘ringa ega bo‘ldi. O‘z navbatida, Yaponiyaning muxolifatdagi Konstitutsiyaviy-demokratik partiyasi (KDP), dastlabki ma’lumotlarga ko‘ra, parlamentdagi vakilligini 98 o‘rindan 143 o‘ringa oshiradi.Vakillar palatasida mutlaq ko‘pchilikni shakllantirish uchun 233 mandat kerak. Ko‘pchilikning yo‘qligi hukumat o‘zgarishini anglatmaydi, biroq hukmron koalitsiya yo‘qolishi bosh vazirga o‘z partiyasi siyosatini parlament orqali olib borishni qiyinlashtiradi va LDPni yangi siyosiy hamkorlar izlashga majbur qiladi. Dunyoning uchinchi yirik iqtisodiyoti hukumatida hokimiyatning qayta taqsimlanishi fonida noaniqlik iyena va fond bozorini zaiflashtirishi mumkin, deb yozadi Reuters.Yaponiyada birinchi marta 50 yildan ortiq ishlayotgan AES reaktori faoliyatiga ruxsat berildiYaponiya 2024 yil noyabr oyida 50 yoshga to‘ladigan «Takahama» atom elektr stansiyasining birinchi energobloki ishlashini davom ettirishni ma’qulladi. Tegishli qaror Yaponiya yadroviy energetikani tartibga solish boshqarmasi tomonidan qabul qilindi.Yaponiya regulyatorlarining qo‘shimcha sinovlari shuni ko‘rsatdiki, reaktor neytron bosimiga bardosh bera oladi va beton mustahkamligini saqlay oladi. Shunday qilib, Yadro energetikasini tartibga solish organi «Reaktorning ishlash muddatini uzaytirish uchun Kansai Electric Power (KEPCO)operatorining arizasini» rasman tasdiqladi.Kyodo axborot agentligining xabar berishicha, №1 reaktor «mamlakatda 50 yildan ortiq vaqtdan beri ishlashga ruxsat olgan birinchi reaktor» hisoblanadi.4 reaktorga ega «Takahama» atom elektr stansiyasi Fukui prefekturasi sohilida, Yapon dengizi qirg‘og‘ida joylashgan. Qonunga ko‘ra, Yaponiyadagi yadroviy reaktorlar maksimal 60 yil ishlashi mumkin."
Iqtisodiyot,10:50,Xorazmda ayrim loyihalar uchun Polsha texnologiya va investitsiyalari jalb qilinadi,Xorazm viloyati hokimligi va Polsha kompaniyasi vakillari o‘rtasida muzokaralar bo‘lib o‘tdi.,"O‘zbekiston elchixonasi ko‘magida Xorazm viloyati hokimligi va Polshaning Pronar Sp. z o.o. kompaniyasi vakillari o‘rtasida onlayn uchrashuv tashkil etildi.Muzokaralar chog‘ida O‘zbekiston diplomatlari tomonidan 2024 yil may oyida Pronar Sp. z o.o. kompaniyasi zavodiga amalga oshirilgan tashrif davomida erishilgan kelishuvlar ijrosi atroflicha muhokama qilindi.Shuningdek, ikki tomonlama savdo-iqtisodiy hamkorlikni rivojlantirish, zamonaviy qishloq xo‘jaligi texnikasi va uskunalarini ishlab chiqarish hamda yetkazib berish masalalari yuzasidan fikr almashildi.Xorazm viloyatida qishloq xo‘jaligi sohasidagi loyihalarni amalga oshirish uchun Polsha texnologiyalari va investitsiyalarini jalb qilish imkoniyatlariga e’tibor qaratildi.Mulqot yakunida o‘zaro manfaatli aloqalarni yo‘lga qo‘yish bo‘yicha qator takliflarni ishlab chiqishga kelishib olindi."
Jahon,10:30,Litvadagi saylovlarda sotsial-demokratlar g‘alaba qozondi,Litva sotsial-demokratik partiyasi boshqa ikki muxolif partiya – Litva demokratik ittifoqi va «Dehqonlar va yashillar ittifoqi» bilan birgalikda Seymda hukmron ko‘pchilikni tashkil etish niyatida.,"Litvada 27 oktyabr, yakshanba kuni bo‘lib o‘tgan parlament saylovlarining ikkinchi bosqichida muxolifatdagi Litva sotsial-demokratik partiyasi (LSDP) Seymda ko‘pchilik ovozlarni oldi. Deyarli barcha ovozlarni sanab bo‘lgach, LSDP vaqtinchalik parlamentdagi 141 o‘rindan 52 tasiga ishonishi mumkin. «Men Litva aholisidan juda minnatdorman, ular biz uchun, sotsial-demokratlar uchun ovoz berdi. Saylov natijalari shuni ko‘rsatdiki, Litva aholisi o‘zgarishlarni xohlaydi, ularga mutlaqo boshqa hukumat kerak», dedi sotsial-demokratlar partiyasining yetakchisi Viliya Blinkyavichyute.Avvalroq LSDP yana ikki muxolif partiya – Litva demokratik ittifoqi va Litva «Dehqonlar va yashillar ittifoqi» bilan birgalikda hukmron ko‘pchilikni tashkil etish niyatida ekanligini ma’lum qilgan edi.Bosh vazir Ingrida Shimonite boshchiligidagi «Vatan ittifoqi – Litva xristian-demokratlari» hukmron konservativ partiyasi avvalroq 28 mandat olgan parlament saylovlarining ikkinchi bosqichida ikkinchi o‘rinni egalladi. «Vatan ittifoqi» yetakchisi Gabrielyus Landsbergis allaqachon o‘z partiyasi mag‘lubiyatini tan olgan va sotsial-demokratlarni g‘alabasi bilan tabriklagan. Mamlakatda inflatsiya oshgani, davlat xizmatlari yomonlashgani, boylar va kambag‘allar o‘rtasidagi tafovut oshgani sababli o‘ng markazchi koalitsiyaning nufuzi pasayib ketdi. Sotsial-demokratlar o‘zlarining saylovoldi kampaniyasi doirasida ichki va ijtimoiy siyosatdagi o‘zgarishlarga alohida e’tibor qaratdi.Saylovlarning birinchi turida sotsial-demokratlar g‘alaba qozongandiLitvada 13 oktyabr kuni yangi parlamentga saylovning birinchi bosqichi bo‘lib o‘tdi. Vilnyusdagi saylov komissiyasi xabar berishicha, barcha saylov uchastkalarida byulletenlarni qayta ishlash natijalariga ko‘ra, muxolifatdagi Sotsial-demokratik partiya 19,3 foiz ovoz bilan birinchi turda g‘alaba qozondi. Parlament saylovlarining oraliq natijalari mahalliy Delfi portali tomonidan ham e’lon qilingan.Mamlakatning amaldagi bosh vaziri Ingrida Shimonitening konservativ «Vatan ittifoqi» 17,9 foiz ovoz bilan ikkinchi o‘rinni egalladi. Uchinchi o‘rinda (14,9 foiz) o‘zining ochiq antisemit ritorikasi bilan mashhur bo‘lgan Remigijus Jyemaytaytisning populistik «Zarya Nemunas» partiyasi. Litvada saylovlar tarixida birinchi marta bunday partiya parlamentdagi asosiy kuchlardan biriga aylanishi mumkin.To‘rtinchi o‘rinni «Litva uchun» demokratlar ittifoqi 9,2 foiz bilan, beshinchi o‘rinni Litva dehqonlar va yashillar ittifoqi (LDYaI) 7,7 foiz ovoz bilan egalladi.Litva Seymiga saylovda saylovchilarning 52,06 foizi ovoz berishda ishtirok etdi — bu ko‘rsatkich avvalgi saylovlarga qaraganda taxminan 5 foizga yuqori."
Jahon,10:10,Yevroittifoq Gurjistonda saylovlardagi qonunbuzarliklarni tekshirishga chaqirdi,"Gurjiston Markaziy saylov komissiyasi va boshqa tegishli idoralar o‘z vazifalarini bajarishi, saylovlardagi qonunbuzarliklar va bu boradagi da’volarni tekshirishi kerak, deya ma’lum qildi Bryussel.","Yevrokomissiya va Yevropa Ittifoqining tashqi ishlar va xavfsizlik siyosati bo‘yicha oliy vakili Jozep Borrel Gurjistondagi parlament saylovlari vaqtidagi qonunbuzarliklarni tekshirishga chaqirdi. «Biz Gurjiston Markaziy saylov komissiyasi va boshqa tegishli organlarni saylovdagi qonunbuzarliklar va da’volarni tezkor, oshkora va mustaqil ravishda tekshirish hamda ko‘rib chiqish bo‘yicha o‘z burchlarini bajarishga chaqiramiz», — deyiladi Yevropa tashqi harakatlar xizmati 27 oktyabr, yakshanba kuni e’lon qilgan bayonotda.«Qonunbuzarliklar aniqlanishi va tuzatilishi kerak, bu qadam saylov jarayoniga ishonchni tiklash uchun zarur», — deyiladi unda. So‘nggi oylarda Gurjiston xalqi «demokratik qadriyatlarga va o‘z mamlakatining Yevropa Ittifoqiga yo‘liga sodiqligini namoyish etdi», deya qo‘shimcha qilindi Bryusselda.Yevropa Ittifoqi Yevropada xavfsizlik va hamkorlik tashkilotining Demokratik institutlar va inson huquqlari bo‘yicha byurosi (YeXHT/DIIHB)ning yakuniy hisoboti va tavsiyalarini kutmoqda, ular imkon qadar tezroq amalga oshirilishi kerak. Ayni paytda Yevropa kengashi raisi Sharl Mishel Gurjiston masalasini Yevropa kengashining norasmiy sammiti kun tartibiga kiritish niyatida. Uchrashuv noyabr oyi boshida Budapeshtda bo‘lib o‘tadi.Tbilisida Yevropa tarafdorlari mitingida o‘n minglab kishilar qatnashdiO‘n minglab gurjilar Yevropa tarafdorlari namoyishida ishtirok etdi. Bu haqda 20 oktyabr kuni AFP xabar berdi.Tbilisining markaziy Ozodlik maydonida namoyishchilar Yevropa Ittifoqi va Gurjiston bayroqlarini ko‘tarib oldi, ba’zilari «Gurjiston Yevropa Ittifoqini tanlaydi» degan bannerlarni ushlab turishgan.Avvalroq, Gurjiston prezidenti Salome Zurabishvili ham aksiyaga qo‘shilish niyatida ekanligini ma’lum qilgan edi: «Ishonchim komilki, ertaga sizlar ko‘p bo‘lasizlar va ertaga sizlar bilan birga bo‘laman».Miting Gurjistonning bir qancha nodavlat tashkilotlari, jumladan, «Gurjiston Yevropa orbitasi» va «Mening ovozim Yevropa Ittifoqi uchun» koalitsiyasi tashabbusi bilan o‘tkazildi."
Jahon,09:50,Isroil Eronning asosiy energiya obektlari atrofidagi HHMni yo‘q qildi,Isroilning ismini oshkor etmagan rasmiylari NYT'ga bergan intervyusida Isroilning dastlabki javob rejasi Eronning yadroviy loyihasi bilan bog‘liq nishonlarga zarba berishni o‘z ichiga olgani haqida ma’lum qildi.,"Isroil Erondagi muhim energiya obektlari atrofidagi havo hujumidan mudofaa tizimlarini ataylab nishonga oldi va ularga to‘g‘ridan to‘g‘ri zarba berishdan tiyildi. Bu haqda 26 oktyabr, shanba kuni The New York Times nomi oshkor etilmagan Eron va Isroil rasmiylariga tayanib xabar berdi.Eronning uch rasmiysi va Isroil Mudofaa vazirligining uch yuqori martabali mulozimiga ko‘ra, Isroil mudofaa kuchlari nishonlari Xuziston viloyatidagi Bandar Imom Xomayniy neft-kimyo majmuasi, Bandar Imom Xomayniy porti, Abadan neftni qayta ishlash zavodi, Ilam viloyatidagi gaz koni va boshqa havo hujumidan mudofaa obektlaridan iborat bo‘lgan. Erondagi NYT manbalarining ta’kidlashicha, Isroilning havo hujumidan mudofaa tizimlarini yo‘q qilgani Tehronda «chuqur xavotir uyg‘otdi», chunki hozirda muhim energetika obektlari kelajakda yuzaga kelishi mumkin bo‘lgan hujumlar oldida juda zaif.Isroil armiyasi Erondagi harbiy obektlarga zarba berdiIsroil mudofaa kuchlari (TSAHAL) 26 oktyabrga o‘tar kechasi Erondagi harbiy obektlarga hujum uyushtirilgani haqida e’lon qildi.«Eron rejimining Isroil davlatiga bir necha oydan beri davom etayotgan hujumlariga javoban Isroil mudofaa kuchlari hozirda Erondagi harbiy obektlarga zarbalar bermoqda», — deyiladi TSAHAL bayonotida.NBC News xabariga ko‘ra, Isroil nishonlari orasida Tehrondagi kazarma va qurol ombori bo‘lgan. Fars agentligi, o‘z navbatida, havo zarbalari nishoni Tehron janubi va janubi-g‘arbidagi harbiy bazalar bo‘lganini xabar qildi.Eron davlat matbuoti hujum paytida Tehrondagi ikkala aeroport ham «normal rejimda» ishlaganini xabar qildi. Biroq keyinroq rasmiylar havo hududini butunlay yopdi. Irna davlat axborot agentligining favqulodda xizmatlardagi manbalariga tayanib xabar berishicha, Tehronda qurbonlar qayd etilmagan, poytaxtda internet uzilib qolgan. Iroq ustidagi havo hududi ham butunlay yopilgan.Kamida yettita portlash ovozini Tehron va poytaxtning shimoliy chekkasidagi Karaj aholisi eshitgan. Portlashlar manbasi noma’lum, ammo Eron davlat televideniyesi bu havo hujumidan mudofaa ishi bo‘lishi mumkinligi haqidagi versiyani tilga oldi.Keyinroq agentliklar mahalliy OAVga tayanib, Eron poytaxti markazida kuchli portlash va «uzoq davom etgan shovqin», shuningdek, havo hujumidan mudofaa tizimi ishi haqida xabar berishdi. "
O‘zbekiston,09:47,Foto: Navoiyda bulutsimon tuman hodisasi kuzatildi,"Langar tog‘li hududlarida qor yog‘ib o‘tdi. Bundan tashqari, Toshkent viloyati Bo‘stonliq tumanida ham qor yog‘gan.","Navoiy viloyati Xatirchi tumani Langar tog‘li hududlarida kecha tunda qor yog‘ib o‘tdi.""O‘zgidromet"" xabariga ko‘ra, bugun, 28 oktyabr kuni erta tongdan bulutsimon tuman hodisasi kuzatilgan.Bundan tashqari, Toshkent viloyati Bo‘stonliq tumani Chimyon qor ko‘chki stansiyasida qor yog‘ib o‘tdi.8:00 holatiga ko‘ra havo harorati 0,3 daraja sovuqni tashkil etgan.Ma’lumot uchun, bugun kunduzi yog‘ingarchilik kutilmaydi, faqat kunning birinchi yarmida Toshkent, Samarqand, Jizzax Sirdaryo viloyatlarida va Farg‘ona vodiysi viloyatlarida  ba’zi joylarda yomg‘ir yog‘adi. Ba’zi joylarda tuman tushishi mumkin. Shamol 7-12 m/s tezlikda esadi. Harorat +8...+13 daraja bo‘ladi.Poytaxtda kunning birinchi yarmida vaqti-vaqti bilan yomg‘ir yog‘adi. Shamol 5-10 m/s tezlikda esadi. Harorat +10...+12 daraja bo‘ladi.Tog‘oldi va tog‘li hududlarida ba’zi joylarda  yog‘ingarchilik (yomg‘ir, qor) yog‘adi. Ba’zi joylarda tuman tushadi. Shamol 7-12 m/s tezlikda esadi,  ba’zi joylarda 13-18 m/s gacha kuchayishi mumkin. Harorat +0...+5 daraja bo‘ladi."
Jahon,09:30,Bryansk gubernatori chegarani yorib o‘tishga urinish haqida ma’lum qildi,"Bryansk oblastida qurolli shaxslar chegarani kesib o‘tishga uringan, deb xabar berdi Aleksandr Bogomaz. Uning so‘zlariga ko‘ra, hujum qaytarilgan.","Rossiya Federatsiyasining Bryansk oblastida «qurollangan shaxslar guruhi»ning Rossiya-Ukraina chegarasini buzib o‘tishga urinishi to‘xtatildi, dedi mintaqa rahbari Aleksandr Bogomaz 27 oktyabr, yakshanba kuni. Uning so‘zlariga ko‘ra, hodisa Klimovskiy rayoni Manev aholi punkti hududida sodir bo‘lgan, u yerda hozirda aholi yo‘q.Hujumni qaytarishda chegarachilar, harbiylar va Rossiya gvardiyasi jangchilari ishtirok etdi. «Dushmanga qarata o‘t ochildi», deb yozdi Bogomaz Telegram-kanalida. Gubernatorning qo‘shimcha qilishicha, Klimovskiy rayonidagi vaziyat hozirda «barqaror» va hokimiyat nazoratida.RFning bir qancha mintaqalari uchuvchisiz uchoqlar hujumiga uchradi20 oktyabrga o‘tar kechasi Rossiyaning bir qancha hududlari uchuvchisiz uchish apparatlari tomonidan ommaviy hujumga uchradi. Xususan, Rossiya Federatsiyasi poytaxti, Moskva, Lipetsk va Oryol oblastlari xavf ostida qolgan.Poytaxt meri Sergey Sobyanin «Moskva tomon uchgan» dron Ramenskoye shahar okrugida urib tushirilganini aytdi. «Dastlabki ma’lumotlarga ko‘ra, parchalar tushgan joyda vayronalar va qurbonlar bo‘lmagan», — deb yozdi Sobyanin Telegramʼdagi kanalida.Rossiyaning boshqa mintaqalari ham dron hujumlariga uchragan. Xususan, Lipetsk oblasti gubernatori Igor Artamonov Lipetsk osmonida «UUA bostirilganini» aytdi. Artamonovning so‘zlariga ko‘ra, uchish apparati qoldiqlari Sirskiy Rudnikning mikrorayoniga tushgan. «Mutaxassislar voqea joyida va dronning qolgan qismlarini zararsizlantirmoqda», deb yozgan u.Orel oblasti gubernatori Andrey Klichkov ham 19 oktyabr oqshomida yirik uchuvchisiz uchoqlar hujumi haqida xabar berdi. Unga ko‘ra, Rossiya havo hujumidan mudofaa tizimlari mintaqa uzra 11 ta Ukraina dronini yo‘q qilgan.Bryansk oblasti gubernatori Aleksandr Bogomaz 19 oktyabr oqshomida kamida to‘rtta Ukraina dronining «yo‘q qilingani» haqida xabar berdi.Bryansk, Lipetsk va Oryol oblastlariga qilingan hujumlar natijasida qurbonlar va vayronagarchiliklar yo‘q, dedi mintaqa rahbarlari."
Jahon,09:10,Yetti davlat UNRWA'ning Isroilda taqiqlanishiga qarshi chiqdi,"Germaniya, Fransiya, Buyuk Britaniya, Kanada, Avstraliya, Yaponiya va Janubiy Koreya tashqi ishlar vazirlari Isroilning UNRWA faoliyatini taqiqlash rejalaridan xavotirda. Tashkilot ishi bo‘lmasa, insonparvarlik yordami ko‘rsatish juda qiyin bo‘ladi, deya ta’kidladi mamlakatlar.","Germaniya, Fransiya, Buyuk Britaniya, Kanada, Avstraliya, Yaponiya va Janubiy Koreya Isroil parlamentining Birlashgan Millatlar Tashkilotining Yaqin Sharqdagi Falastinlik qochqinlarga yordam ishlari agentligi (UNRWA) ishini jiddiy cheklaydigan qonun loyihalaridan «chuqur xavotir bildirmoqda». Bu haqda 27 oktyabr, yakshanba kuni Buyuk Britaniya tashqi ishlar vazirligi e’lon qilgan yetti davlat tashqi ishlar vazirliklarining qo‘shma bayonotida aytiladi.«UNRWA G‘azo sektori, Sharqiy Quddus, G‘arbiy sohil va butun mintaqadagi falastinlik qochqinlarga muhim va hayotni saqlab qoladigan insonparvarlik yordami va asosiy xizmatlarni taqdim etadi. Uning ishisiz bu yordam va xizmatlar, jumladan, ta’lim, sog‘liqni saqlash va G‘azoda yonilg‘i taqsimoti masalasi juda qiyinlashadi», deyiladi ma’lumotda.Tashqi ishlar vazirlari Isroil hukumatini xalqaro majburiyatlarini bajarishga, UNRWA imtiyoz va immunitetlarini saqlab qolishga hamda barcha shakllarda to‘liq, tez, xavfsiz va cheklanmagan gumanitar yordam ko‘rsatish, shuningdek, juda zarur bo‘lgan asosiy xizmatlarni taqdim etish bo‘yicha o‘z majburiyatlarini bajarishga «qattiq chaqirdi». UNRWA bosh komissari: G‘azo shimolidagi odamlar halok bo‘lishi mumkinBlokada ostidagi G‘azo sektori shimolidagi falastinliklar halok bo‘lishi mumkin, deya yozdi BMTning Yaqin Sharqdagi Falastinlik qochqinlarga yordam agentligi (UNRWA) bosh komissari Filipp Lazarini ijtimoiy tarmoqda. U eksklavda hech bo‘lmaganda vaqtinchalik o‘t ochishni to‘xtatishga chaqirdi.U Isroil armiyasining qariyb uch haftadan beri davom etayotgan o‘qqa tutishi tufayli G‘azo shimolida qurbonlar soni kundan kunga ortib borayotganiga e’tibor qaratdi.Hatto UNRWA xodimlari dori-darmon, oziq-ovqat va ichimlik suvini topishda qiynalmoqda, deb yozadi Lazarini.UNRWA bosh komissari, shuningdek, Isroil halok bo‘lganlarning jasadlarini olib chiqishga va insonparvarlik harakatlariga to‘sqinlik qilayotganiga e’tibor qaratdi. «Yo‘llarda va vayronalar ostida qolgan jasadlardan o‘lim hidi hamma joyda sezilyapti», — deyiladi nashrda.G‘azo sektori shimolidagi falastinliklar o‘zlarini tashlab ketilgandek, umidsiz va yolg‘iz his qilmoqda, deydi u. «G‘azo shimolidagi odamlar har lahzani o‘lim qo‘rquvi bilan o‘tkazyapti. G‘azo shimolidagi xodimlarimiz nomidan men hududni xavfsizroq joyga tark etishni xohlovchi oilalarga gumanitar yordam xavfsiz o‘tishini ta’minlash uchun bir necha soatga bo‘lsa ham zudlik bilan o‘t ochishni to‘xtatishga chaqiraman», — deb yozadi UNRWA rahbari."
Jamiyat,08:30,Jizzaxda ikkita yuk mashinasi to‘qnashdi,Paxtakor tumani hududidan o‘tuvchi M-39 avtomobil yo‘li 957-kilometrida Faw va Howo A7 yuk avtomobillari ishtirokida YTH sodir bo‘lgan.,Paxtakor tumani “Buyuk ipak yo‘li” MFY hududidan o‘tuvchi M-39 avtomobil yo‘lining 957-kilometrida 26 oktabr kuni soat 09:30 larda YTH sodir bo‘ldi. 1986 yilda tug‘ilgan haydovchi E.Q. boshqaruvidagi Faw rusumli hamda 1993 yilda tug‘ilgan haydovchi A.E. boshqaruvidagi Howo A7 rusumli yuk avtomobillari ishtirokida YTH sodir bo‘lgan.Hodisa natijasida tan jarohati olgan fuqarolar yo‘q. Transport vositalariga texnik shikast yetgan.Mazkur holat yuzasidan Jizzax viloyati IIB JXX YHXB xodimlari tomonidan surishtiruv harakatlari olib borilmoqda.
Jamiyat,08:24,Qoraqalpog‘istonda uch kishi is gazidan zaharlanib vafot etdi,Er-xotin va ularnikiga mehmonga kelgan yigit isitish qozonxonasi mo‘risidan chiqqan is gazidan zaharlangani aytilmoqda.,"Nukus shahrida uch kishi is gazidan zaharlanib halok bo‘ldi. Bu haqda Kun.uz’ga Bosh prokuratura matbuot kotibi Hayot Shamsutdinov ma’lum qildi.2024 yil 18 oktabr kuni soat 07:51 larda Respublika shoshilinch tibbiy yordam ko‘rsatish markazi Qoraqalpog‘iston filiali shifokori K.Yerejyepova IIBga  Nukus shahri 23 kichik tumani 3/6-uyning 33-xonadonida yashagan 25 yoshli A.Ya., uning 23 yoshli xotini M.Ya va ularnikiga mehmonga kelgan 27 yoshli A.T is gazidan zaharlanib vafot etgani haqida xabar qilgan.Voqea joyiga tergov-tezkor guruhi yuborilib, olib borilgan surishtiruv ishlari davomida A.Ya, M.Ya. va A.T uyning isitish qozonxonasi mo‘risidan chiqqan is gazidan (ugar) zaharlanib vafot etgani aniqlangan.Qayd etilishicha, hozirda holat yuzasidan tekshirish harakatlari olib borilmoqda."
O‘zbekiston,08:10,“Hududgazta’minot” raisiga yangi birinchi o‘rinbosar tayinlandi,Mahmudjon Yoqubov “Hududgazta’minot” boshqaruvi raisining gaz sotish va innovatsiyalarni joriy etish bo‘yicha birinchi o‘rinbosari etib tayinlandi.,"Tayinlovga qadar u “O‘zenergoinspeksiya” Toshkent viloyati hududiy boshqarmasi boshlig‘i lavozimida faoliyat yuritib kelayotgandi.Yoqubovga qadar “Hududgazta’minot” boshqaruvi raisi birinchi o‘rinbosari lavozimida 2019 yildan buyon Abdusamat Saidvaliyev ishlagan. “Hududgazta’minot” jamoasi ko‘p yillik xizmati, soha rivojiga qo‘shgan ulkan hissasi uchun Abdusamat Saidvaliyevga minnatdorchilik bildirib, uni nafaqaga kuzatdi.2024 yilning iyulida “Hududgazta’minot” boshqaruv raisi etib Ma’rufxon Xo‘jayev tayinlangandi. "
Jamiyat,07:50,Fuqaroga nafaqa qilib berishni va’da qilgan tibbiyot xodimi pora bilan ushlandi,"Shifokor ish joyida 2,5 mln so‘m miqdorida pora olgan vaqtida ushlandi. Hozirda ushbu shaxsga nisbatan tergov-surishtiruv ishlari olib borilmoqda.","Shofirkon tumani tibbiyot birlashmasi Markaziy poliklinikasi shifokorlaridan biri fuqaroga nogironlik nafaqasini umrbodga qilib berishni va’da qilib, 700 AQSh dollari miqdorida pora talab qilgan. Ijtimoiy inspeksiya xodimlari shifokorning noqonuniy harakatlariga chek qo‘yish maqsadida Buxoro shahar Iqtisodiy jinoyatlarga qarshi kurashish departamenti bilan birgalikda tezkor tadbir uyushtirildi.16 oktyabr kuni shifokor ish joyida 2,5 mln so‘m miqdorida pora olgan vaqtida qo‘lga olindi.Hozirda ushbu shaxsga nisbatan tergov-surishtiruv ishlari olib borilmoqda."
O‘zbekiston,07:30,O‘zbekistonning Afg‘onistondagi elchisi tayinlandi,Oybek Usmonov O‘zbekistonning Afg‘onistondagi elchisi etib tayinlandi. ,"Diplomat 62 yoshda. Toshkent davlat universiteti (hozirgi O‘zbekiston Milliy universiteti)ning filologiya va sharqshunoslik fakultetini tamomlagan, 2020—2024 yillarda Pokistondagi elchi lavozimida ishlagan.Oybek Usmonov 1998 yildan buyon Tashqi ishlar vazirligi tizimida faoliyat yuritib, markaziy apparatda va O‘zbekistonning xorijdagi diplomatik vakolatxonalarida turli lavozimlarda ishlab kelmoqda.Kobulga tayinlanishidan oldin u Misr va Pokistondagi elchi, 2011—2012 yillarda esa O‘zbekiston tashqi ishlar vazirining o‘rinbosari lavozimlarida faoliyat ko‘rsatgan."
Jahon,01:24,Rossiyada axloq tuzatish markazidan 4 nafar mahbus qochib ketdi,Baykalorti o‘lkasida axloq tuzatish ishlariga hukm qilingan to‘rt mahbus qochib ketdi. Ularning ikki nafari Chita va Amur oblastida qo‘lga olingan. ,"Rossiyaning Baykalorti o‘lkasida joylashgan Nerchinsk shahridagi 1-sonli axloq tuzatish markazidan to‘rt nafar maxbus qochib ketdi. Federal jazoni ijro etish xizmati boshqarmasining («UFSIN») ma’lum qilishicha, ularning ikki nafari Chita va Amur oblastidan topilgan.Qayd etilishicha, Rusin familiyali birinchi mahbus Chitada ushlangan. «Jismoniy kuch ishlatilmadi va maxsus vositalar qo‘llanilmadi», — deyiladi xabarda.Ikkinchi mahbus — Chekrishev esa Amur oblastidagi uyi manzilida qo‘lga olingan. «Axloq tuzatish markazi xodimlari majburiy ishlarga jalb etilgan ushbu mahkumga tayinlangan jazoni o‘zgartirish uchun sudga hujjatlarni yuboradi», — deya ta’kidlanadi «UFSIN» xabarida.Baykalorti o‘lkasi Tergov qo‘mitasi tergov boshqarmasiga holat bo‘yicha tekshiruv o‘tkazish topshirilgan.«Tergov qo‘mitasi tergovchilari zaruriy o‘rganish ishlarini olib boradi. Nerchinskda joylashgan Axloq tuzatish markazi rahbariyati va xodimlari so‘roq qilinadi. Tergovchilar mahkumlarning yashash sharoitlarini tartibga soluvchi hujjatlarni va ularning muassasada qanday nazorat qilinganini o‘rganadi», — deyiladi idora matbuot xizmati xabarida.Telegramʼdagi Baza va Shot kanallarining yozishicha, qochib ketgan mahbuslar soni besh nafarni tashkil etadi. Ma’lumotlarga ko‘ra, ular qochishdan oldin tartibbuzarlar xonasida bo‘lgan va hech qanday qarshiliksiz muassasadan chiqib ketgan. Jazoni ijro etish markazida tunda soqchi bo‘lmagan, faqat bitta navbatchi ishlagan xolos.Kuni kecha Rossiyada koloniyadan 6 nafar mahbus qochib ketgani to‘g‘risida xabar berilgandi. Lipetsk oblastidagi 2-sonli jazoni ijro etish koloniyasidan qochgan olti nafar mahbusdan to‘rt nafari o‘zbekistonlik ekanligi aytilgan."
